<div dir="rtl" style="text-align: right;">

 ~ יאיר רהט: **הנחיות לקראת תחילת הלימוד**

1. לומדים 2 פרקים ביום. מתחילים בשמחת תורה (ההודעות על יהושע א-ב יישלחו במוצאי החג). מתחילים מיהושע א', מסיימים בדברי הימים ב' פרק ל"ו כעבור שנה, ויחד עם קריאת התורה מקיפים את כל התנ"ך. הלימוד כולל את כל ימות השבוע. ההספק של שישי נשלח בשישי בבוקר ושל שבת נשלח במוצאי שבת.
2. כאן בקבוצת הווצאפ נשלח בכל בוקר תמצית של נקודות יסודיות על שני הפרקים, אפשרויות הרחבה נוספות (שיעורים ומאמרים) ושאלות למחשבה. 
3. ההספק מאתגר, החומר רב, והקהל מגוון ב"ה. אנחנו משתדלים לעשות את המיטב בבחירת הנקודות, בכתיבה ובצורת התיווך; ומשתדלים לכוון גם למי שאין לו רקע בלימוד תנ"ך וגם למי שעבר על התנ"ך כמה פעמים. מטבע הדברים, תמיד יש מקום לשיפור. לכן, אנחנו יותר מנשמח לפידבקים והערות מכם. אם לא היה מספיק מובן או יותר מדי מובן, אם משהו בתוכן הפריע לכם, אם אתם סתם חושבים אחרת ובא לכם לשתף, או אם יש הצעות לייעול ושיפור. תרגישו בנוח לפנות תמיד. 

**עצות לפני שמתחילים**

1. יש ספרי עזר מצוינים - תשתמשו בהם: דעת מקרא, שטיינזלץ (זמין כאן: https://edu.929.org.il/%d7%aa%d7%a0%d7%9a-%d7%9e%d7%9c%d7%90/#), ועוד רבים.
2. שווה לקבוע זמן קבוע ביום בו אתם לומדים.  
3. אפשרויות ההרחבה הן רבות מאוד, **ובלתי אפשרי להספיק הכל.** תקבעו לעצמכם **מינון שמתאים לכם** למעורבות בתוכנית. אפשר להסתפק בקריאת הפרקים מן התנ"ך ולהשתמש בקבוצה כתזכורת. אפשר להסתפק בקריאת ההודעות בווצאפ. אתם יכולים לקבוע משבצת בשבוע שבה אתם יושבים לשמוע שיעור או לקרוא מאמר, או סתם כשיש נושא שמעניין אתכם במיוחד.
4. מי שמאבד אותנו, שירגיש בנוח לדלג ולהצטרף בתחילת הספר הבא. מומלץ לוותר על הפרפקציוניזם. 
5. אם מתישהו תגלו שהמסגרת הזו לא מתאימה לכם, תמצאו לכם מסגרת אחרת ללימוד תנ"ך! (929, סתם ללמוד ספר בקצב שלכם...)

בהצלחה רבה לכולנו!

 ~ ספי אליאש: **יהושע פרק א - בין משה עבד ה' ליהושע משרת משה**

כבר בפסוק הראשון בספר אפשר לשים לב להשוואה בולטת שתחזור לכל אורכו: משה מתואר בכינוי "עבד ה", בעוד יהושע הוא "משרת משה". ההשוואה בין משה ליהושע ממשיכה לאורך הפרק, ולאורך הספר, גם באיזכורים מפורשים של משה ברגעי מפתח וגם בסיפורים שמזכירים לנו מאורעות מתקופתו של משה. ההשוואה בין מנהיג דומיננטי שמפנה את מקומו למחליפו הצעיר היא מתבקשת, ויש שתי דרכים לדרוש אותה. **פרופ' אלי עסיס** בספרו "ממשה ליהושע ומנס לטבע" מראה שהשוואה מחדדת דווקא הבדלים בין משה ליהושע, הבדלים שמלמדים על שינוי שמתרחש ביניהם. השינוי הוא לכתחילה, ומטרת הספר היא לתאר **התפתחות חיובית** בתולדות ימי ישראל, במעבר מהנהגה ניסית שמתאימה לדור המדבר להנהגה טבעית שמתאימה לדור הארץ.

**לרב שוקי רייס** יש גישה הפוכה. בעיניו ההשוואה היא **השוואה מפחיתה**, שמראה איך דמותו של יהושע לא רק שונה ממשה רבנו אלא במעלה פחותה, וממילא שהסיפור המרכזי בספר יהושע הוא סיפור יותר עגום של כשלון הכניסה לארץ. 

מוזמנים לעיין במאמר המצורף של הרב שוקי ולחשוב על הרעיונות לאורך לימוד הספר: האם ההשוואה למשה היא השוואה מפחיתה, או שמא היא מדגישה את כניסתו המוצלחת של יהושע לנעליו הגדולות של משה? האם הכניסה לארץ הצליחה או נכשלה?

‎ ~ ספי אליאש: תשורה לעמוס - רייס.pdf • ‎24 pages ‎<attached: 00000381-תשורה לעמוס - רייס.pdf>

 ~ ספי אליאש: **יהושע פרק ב - האם המרגלים הצליחו?** 

שאלה מרכזית בפרק שלנו, שנחלקו לגביה פרשנים מוקדמים וגם פרשנים בני זמננו, היא **האם שליחות המרגלים הייתה שליחות מוצלחת**. 

מצד אחד, סיום השליחות מנוסח בלשון מרוממת וצובע את כל הסיפור בצבעים חיוביים, בלי שום מילת ביקורת: "ויאמרו אל יהושע כי נתן ה' בידינו את הארץ וגם נמוגו כל יושבי הארץ מפנינו". מצד שני, מניסוח מטרות השליחות לא עולה שהמטרה הייתה לברר מה מצב הרוח של **העם**, אלא דווקא שליחות צבאית קלאסית על **העיר** עצמה. ובמסגרת המטרה הצבאית, שליחות המרגלים לא הצליחה להביא אף הישג. המרגלים לא הספיקו להסתובב בעיר, ורוב עיסוקם היה בתכנית מילוט למבצע הריגול שהסתבך. ייתכן שהמרגלים, שנשלחו "חרש", ובכל זאת בלילה הראשון להגעתם התגלו ונאלצו לברוח מהעיר, הם אלה שמוסיפים את תיאור המורל הירוד של יושבי הארץ וחששותיהם מפני בני ישראל, כדי לא לחזור בידיים ריקות.
 
השאלה הזו מתכתבת בצורה חלקית גם עם שאלה נוספת והיא **היחס להחלטת המרגלים לחון את רחב** ואת כל משפחתה המורחבת. אנחנו יודעים שיש ציווי להוריש את כל יושבי יריחו. אבל בכך שנתגלו, המרגלים הובילו לחנינה של רחב ומשפחתה המורחבת. האם המסר של התנ"ך הוא שלמרות שבגדול יש להתנגד לעמי כנען, עדיין יש דרך להצטרף לעם ישראל אם ההתנהגות היא התנהגות של חמלה והכרה בגדולת ה'? או שהמסר הוא דווקא העצמת כשלונם של המרגלים, והצבעה על זרעי החטא של בני ישראל ברפיון במצוות ההורשה ובהיטמעות בעמים שיושבים בארץ?

 ~ ספי אליאש: אנחנו בזמן קשה ומתפללים לרפואת הפצועים, להצלחת חיילנו וכוחות הבטחון ולשלום עם ישראל. בשורות טובות בעזרת ה'.

 ~ יאיר רהט: **יהושע ג-ד: חציית הירדן**
הפרקים מתארים את חציית הירדן והכניסה לארץ. נעמוד על מספר נקודות שניתן לשים לב אליהן בפרקים. (כל נקודה ניתנת לקריאה בפני עצמה).

**1. אירועים מקבילים**
מדבריו של יהושע לעם בתחילת סיפור חציית הירדן, ניכר שאנו עומדים בפני אירוע בעל חשיבות דרמטית: "וַיֹּאמֶר יְהוֹשֻׁעַ אֶל הָעָם **הִתְקַדָּשׁוּ** כִּי מָחָר יַעֲשֶׂה ה' בְּקִרְבְּכֶם נִפְלָאוֹת". ציווי להתקדש לקראת אירוע מוכר לנו **ממעמד הר סיני** (שמות יט, י). מוזמנים למצוא עוד הקבלות בין הפרקים שלנו למעמד הר סיני, ולחשוב מה משמעות ההשוואה.

חשיבותה של קריעת הירדן ברורה מאוד גם לאור הקבלתה המובהקת **לקריעת ים סוף,** הקבלה שמשרתת את השאלה החשובה שעלתה אתמול: האם יהושע יצליח להיכנס לנעליו הגדולות של משה? לפי הפרק שלנו התשובה ברורה: "בַּיּוֹם הַהוּא גִּדַּל ה' אֶת יְהוֹשֻׁעַ בְּעֵינֵי כָּל יִשְׂרָאֵל **וַיִּרְאוּ אֹתוֹ כַּאֲשֶׁר יָרְאוּ אֶת מֹשֶׁה כָּל יְמֵי חַיָּיו"** (ד, יד; ושימו לב שהקב"ה אומר במפורש בתחילת הפרשיה  **שמטרתה** של קריעת הירדן היא חיזוק האמונה ביהושע כבמשה).

**2. רצף הפסוקים בפרשייה**
הפרקים שלנו קצת קשים ומסורבלים לקריאה, וקשה לעקוב אחרי רצף הסיפור. הפסוקים עוסקים לפרטי פרטים בשאלת מיקומם של כפות רגלי הכהנים, סדר ההליכה של בני ישראל, ולקיחת האבנים מן הירדן – אלא שאף העיסוק בפרטים לא מובן עד תומו. בפרק יש כפילויות רבות, וכמה פסוקים שנראה כאילו אינם נמצאים במקומם. קשה לבנות רצף סיפורי אחיד וקוהרנטי: מתי הקב"ה ציווה על הפרשת שנים עשר אנשים? איפה מניחים את שתים-עשרה האבנים? מתי הכהנים יצאו מן הירדן? 

עקב הקשיים הרבים בקריאת הסיפור, חוקרים שונים הרבו בהצעות לחלוקת הסיפור ל'מקורות', כאשר אף אחת מההצעות לא כל כך משכנעת. תחת ההנחה שלנו שהסיפור הוא אחד, נזכיר שתי הצעות לקריאת הסיפור ויישוב החלקים השונים שלו. **פרופ' אלי עסיס**, בספרו הנזכר אתמול, הציע שהסיפור בנוי משלוש זוויות ספרותיות, שכל אחת מהן מבטאת מטרה אחרת של הפרקים: חיזוק האמון שרוחש העם ליהושע, חיזוק האמונה של ישראל בה', ויראת עמי הארץ מפני ה'. גם כאן, **הרב שוקי רייס** (https://did.li/M8I5q) מציע קריאה אחרת, לפיה הפרקים בנויים על שלושה אדנים בסיסיים בסיפור המעשה: ירידת הכהנים אל הירדן, לקיחת האבנים מן הירדן, ועליית הכהנים מן הירדן. בכל אחד מן האדנים שלושה חלקים: ציווי ה', ציווי יהושע לעם, ותיאור המעשה. הסבר זה מיישב כמעט את כל הסיפור, למעט שני פסוקים חריגים (ג, יב; ד, יא) – וד"ר רייס מתייחס באריכות לשתי החריגות הללו ומנסה להסביר את משמעותן במסגרת הפרשייה.

**3. נקודות נוספות**
יש עוד דברים לעמוד עליהם בפרקים שלנו, ונזכיר שניים מהם:
1.	מעברם של **ראובן, גד וחצי שבט המנשה** בראש העם (ד, יב) – המהווה את קיום התחייבותם למשה. שאלת מקומם של שניים וחצי השבטים תמשיך ללוות את ספרי יהושע ושופטים, ויהיה מעניין לבחון את הדברים בהמשך לאור המתואר בפרקנו. 
2.	**"אֲשֶׁר יִשְׁאָלוּן בְּנֵיכֶם מָחָר אֶת אֲבוֹתָם לֵאמֹר מָה הָאֲבָנִים הָאֵלֶּה"** (ד, כא) – מה הפסוק הזה מזכיר לכם? ומה המשמעות של זה, הן ביחס לכניסה לארץ והן ביחס להקמת האבנים?

 ~ יאיר רהט: הלימוד מוקדש להצלחת כוחותינו ולשלומם של השבויים והנעדרים.

 Tani Bednarsh: ‎~ ספי אליאש added Tani Bednarsh

 ~ ספי אליאש: **יהושע פרק ה - מתי נכתב ספר יהושע?**

הנושאים של הפרק שלנו הם מעמד ברית המילה, קרבן הפסח שהקריבו בכניסה לארץ, והתגלות שר צבא ה' לפני יהושע. לצד נושאים אלו, כמעט בדרך אגב, הפרק שלנו גם נותן רמז משמעותי באשר לשאלה - מתי נכתב הספר? 

הגמרא קובעת ש"יהושע כתב ספרו" (ב"ב יד:), ובכך מזהה את זמן כתיבת הספר עם איזור הזמן של ההתרחשות עצמה. נגד כיוון זה יש מספר קושיות שמקשה כבר האברבנאל בהקדמתו לנביאים ראשונים, ואחת מהן מהפרק שלנו. בפסוק ט' התנ"ך מתאר את נתינת השם גלגל: "ויקרא שם המקום ההוא גלגל **עד היום הזה"**. הביטוי עד היום הזה, שמופיע גם בפסוקים נוספים בספר, מצביע על תקופת זמן משמעותית שעברה בין מועד נתינת השם למועד כתיבת הביטוי. ולכאורה קשה על ההנחה שהספר נכתב בסוף ימי יהושע. 

מכוח קושיות אלו ואחרות האברבנאל מציע שמי שכתב את ספר יהושע הוא שמואל הנביא, ובאופן דומה שמי שכתב את ספר שמואל איננו שמואל אלא ירמיהו. כך הוא קובע גם לגבי ספרים אחרים, שכל ספר נכתב על ידי נביא או קבוצת אנשים עם רוח הקודש שמאוחרים לתקופת ההתרחשות של הספר. את דברי הגמרא ש"יהושע כתב ספרו" ניתן להסביר בכך שיהושע כתב את מרבית חומר הגלם, שעבר עריכה בידי שמואל הנביא בדור מאוחר יותר. 

האברבנאל מוכן לקבוע שהספר נחתם סופית בתקופה מאוחרת יותר ממה שקבעו חז"ל, אבל בדומה לחז"ל מזהה תמיד את האדם שכתב את הספר עם **נביא** כלשהו. בצורה כזו ניתן לדבר על עריכה שהספר עבר - בדומה לגישה שמקובלת במחקר החילוני לתנ"ך - אבל בשונה מגישה זו אנחנו מתעקשים שהעורך של הספר לא ערך אותה על פי גחמות אישיות, אלא על פי הנחייתו של הקב"ה. 

גישה זו מאפשרת לנו להשתמש בכלים של המחקר ולהגיע למסקנות דתיות. אפשר להשתמש בכלים ספרותיים, לדבר על ידו של "העורך" ועל "מגמותיו" בעריכת הסיפור, לשאול את עצמנו מה המסר של הסיפור ולמה הוא מסופר כפי שהוא מסופר. אבל אנחנו מאמינים שהתשובות לשאלות האלו מגיעות מידו של הקב"ה. "מגמת הסיפור" היא בעצם המסר הא-לוהי שעובר אלינו דרך הנביא עורך הסיפור.

 ~ ספי אליאש: **יהושע פרק ו - מבצע צבאי או טקס דתי?**

בשיעור מימי העיון **פרופ' עסיס** מצביע על מתח בין שתי מטרות אפשריות של קבוצת האנשים שמקיפה את יריחו: האם הם מנסים **לגרום לנס** על ידי טקס דתי, או שזו **משלחת צבאית**, שעושה מצור או מחפשת פרצה בחומה?

ה' מספר ליהושע שהקפת החומות תוביל בסופו של דבר לנפילת החומה (פסוק ה), אך כשיהושע מעביר את הציווי לעם, הוא משמיט את החלק הזה: 
"וַיִּקְרָא יְהוֹשֻׁעַ בִּן־נוּן אֶל־הַכֹּהֲנִים וַיֹּאמֶר אֲלֵהֶם שְׂאוּ אֶת־אֲרוֹן הַבְּרִית וְשִׁבְעָה כֹהֲנִים יִשְׂאוּ שִׁבְעָה שׁוֹפְרוֹת יוֹבְלִים לִפְנֵי אֲרוֹן ה'׃ וַיֹּאמֶר אֶל־הָעָם עִבְרוּ וְסֹבּוּ אֶת־הָעִיר וְהֶחָלוּץ יַעֲבֹר לִפְנֵי אֲרוֹן ה'" (ו, ו-ז). 
 
אין זכר להבטחה להפלת החומה, וגם חלקים מהציווי משתנים: הוא מוסיף את  תפקיד ה'חלוץ', והתרועה של העם לא אמורה להגיע במשוך קרן היובל כמו שאמר ה' אלא דווקא בהוראה ישירה של יהושע עצמו:  "וְאֶת־הָעָם צִוָּה יְהוֹשֻׁעַ לֵאמֹר לֹא תָרִיעוּ וְלֹא־תַשְׁמִיעוּ אֶת־קוֹלְכֶם וְלֹא־יֵצֵא מִפִּיכֶם דָּבָר **עַד יוֹם אָמְרִי אֲלֵיכֶם הָרִיעוּ וַהֲרִיעֹתֶם**" (ו, י). 

לאורך תיאור הקפת העיר ישנם פסוקים שמדגישים את התפקיד של הארון, ומתעלמים משאר הקבוצה: "וַיַּסֵּב אֲרוֹן־ה' אֶת־הָעִיר הַקֵּף פַּעַם אֶחָת וַיָּבֹאוּ הַמַּחֲנֶה וַיָּלִינוּ בַּמַּחֲנֶה" (ו, יא), ופסוקים שמדגישים את התפקיד הצבאי: **"והֶחָלוּץ** הֹלֵךְ לִפְנֵיהֶם **וְהַמְאַסֵּף** הֹלֵךְ אַחֲרֵי אֲרוֹן ה' הָלוֹךְ וְתָקוֹעַ בַּשּׁוֹפָרוֹת" (ו, יג). 

אפשר למצוא כפילות גם בשלב הסופי, כשהעם מריע פעמיים בעקבות שתי האותות: 

"וַיֹּאמֶר יְהוֹשֻׁעַ אֶל־הָעָם הָרִיעוּ כִּי־נָתַן ה' לָכֶם אֶת־הָעִיר׃  **וַיָּרַע הָעָם** וַיִּתְקְעוּ בַּשֹּׁפָרוֹת וַיְהִי כִשְׁמֹעַ הָעָם אֶת־קוֹל הַשּׁוֹפָר **וַיָּרִיעוּ הָעָם** תְּרוּעָה גְדוֹלָה וַתִּפֹּל הַחוֹמָה תַּחְתֶּיהָ" (ו, טז-כ). 

אפשר לדון ולהסביר מה קרה בפועל במציאות ואולי גם להציע למה היה צריך גם טקס דתי וגם משלחת צבאית (למשל כדי להפיל את החומה בשלב ראשון ולכבוש את העיר בשלב השני), אבל חשוב לשים לב שהדרך בה הסיפור מעוצב מדגישה לנו שסיפור יריחו כולל בתוכו שני סיפורים: **הנס הגדול** שה' עשה לנו, אבל גם **המלחמה הראשונה של עם ישראל** בכניסה לארץ.

 ~ ספי אליאש: https://youtu.be/PNY6WQZok8c

 ~ ספי אליאש: הלימוד מוקדש להצלחת כוחותינו ולשלומם של השבויים, הנעדרים, וכל עם ישראל.

 ~ יאיר רהט: **יהושע פרק ז-ח: חטא עכן ומלחמת העי**

כל הקורא את פרקנו תמה מדוע נענש כל עם ישראל בכשלון במלחמה, בעקבות **חטא של איש אחד?** קשה מאוד להבין מדוע לקיחת 'אדרת שנער' (ועוד כמה דברים) מהחרם, על ידי אדם בודד, תגרום לכישלון של כל עם ישראל בקרב. הפער הזה מונכח בדברי ה' החריפים ליהושע "חָטָא יִשְׂרָאֵל וְגַם עָבְרוּ אֶת בְּרִיתִי אֲשֶׁר צִוִּיתִי אוֹתָם וְגַם לָקְחוּ מִן הַחֵרֶם וְגַם גָּנְבוּ וְגַם כִּחֲשׁוּ וְגַם שָׂמוּ בִכְלֵיהֶם" – והפתעה גדולה לקורא לגלות שהתיאור החריף והמקיף הזה כולל בסך הכל אדרת שנער אחת ועוד כמה דברים שנלקחו מהחרם, על ידי אדם אחד.

מדובר בשאלה גדולה שעסקו בה רבים. מצורף קישור לשיעורו של **מו"ר הרב מדן** המתייחס גם לשאלה גדולה זו במסגרת ניתוח כולל לפרקים ז-ח ולקשר בין האירועים השונים שבהם – חטא עכן, המפלה בעי, והתיקון והניצחון במלחמה שלאחריה (בקצרצרה: שאלת המפתח היא למי מיוחס הכוח הצבאי והניצחון- לקב"ה או לבשר ודם).

נסתפק כרגע בציון עובדה אחת שכנראה יסודית להבנת הפרק: אנחנו עומדים בכניסת בני ישראל לארץ. מדובר במעבר דרמטי ומשמעותי ביותר, שכרוך בסיכונים – גם צבאיים אבל גם רוחניים. חלקים רבים מספר דברים מוקדשים להכנות לסכנות הרוחניות שבכניסה לארץ, וגם בספר יהושע שאלת ההיערכות הרוחנית לכניסה לארץ תופסת מקום נכבד. כך למשל, בקריעת הירדן ראינו כמה מודגש ארון ברית ה' והקמת אבני זיכרון לישועה מאת ה' - כחלק מחציית הירדן, והכניסה בפועל לארץ. בהמשך לכך, בפרק ח', אנחנו רואים את קיום טקס הברכה והקללה בהר עיבל, טקס שיש בו אמירה מאוד ברורה: הכניסה לארץ מותנית בהתחייבות **לברית עם הקב"ה,** ברית שכולל אפשרות של ברכה וגם אפשרות של קללה. הדאגה לשאלת הברית עם ה' בולטת מאוד גם לקראת סוף חייו של יהושע והעברת המקל אל הדור הבא – זה שנולד בארץ, ועוד נגיע לכך בעתו ובזמנו.

לאור זה יכולה להיות אולי מובנת מעט יותר, החשיבות הגדולה וההתייחסות הדרמטית לכל פרט במלחמת יריחו, שמהווה את מלחמת הכניסה לארץ. חטא במהלך מלחמה זו עלול לשקף **תודעה שגויה בהבנת מהות הכניסה לארץ.** השאלה למי הולך השלל היא בעצם שאלה למי שייך הניצחון: אם הניצחון הוא מידי שמים, אז השלל אמור להיות חרם לה'. ואם אני לוקח מהשלל, אני בעצם מצהיר שאני, בכוחי ועוצם ידי, זה שנלחם וניצח. והתודעה השגויה אולי איננה נחלתו של עכן בלבד.

ואכן, מהמקרא עצמו ניתן להוכיח שחטא עכן הוא לא רק חטא של מעילה בחרם ותו לא; החטא משקף בעייתיות עקרונית בתהליך הכניסה לארץ. הנביא הושע בתחילתו עוסק במצבו של עמ"י בתקופתו שלו, ומציע לעשות 'תרגיל' של חזרה למדבר, לימי הנעורים של עם ישראל – ולבצע כניסה מחודשת לארץ, מעין התחדשות רוחנית. כדי לציין את תהליך התיקון שבדבר, הנביא כותב: "וְנָתַתִּי לָהּ אֶת כְּרָמֶיהָ מִשָּׁם **וְאֶת עֵמֶק עָכוֹר לְפֶתַח תִּקְוָה** וְעָנְתָה שָּׁמָּה כִּימֵי נְעוּרֶיהָ וּכְיוֹם עֲלֹתָהּ מֵאֶרֶץ מִצְרָיִם" (הושע ב, יז) – אפשר לראות שאפילו בימי הושע עוד נדרש לתקן את חטאו של עכן: להפוך את 'עמק עכור', הכניסה הבעייתית לארץ, לכניסה מחודשת ומתוקנת שתהווה 'פתח תקווה'.

 ~ יאיר רהט: **ארכיאולוגיה וריאליה בהספק היומי**
1.	שאלה גדולה העסיקה את עולם המחקר בעניין זיהויה ותיארוכה של העי. לפי אחת ההצעות המרכזיות לזיהוי המקום, יוצא שזמן חורבנה של העי מוקדם לתקופת יהושע, מה שמעלה פקפוק באמינות הסיפור המקראי, לטענת חוקרים אחדים. מוזמנים לקרוא את מאמרו המרתק של **הרב יואל בן נון** בעניין (מצורף).
2.	בפרק ח' אנחנו רואים את קיום מעמד הברכה והקללה בהר עיבל ואת בניית המזבח על ידי יהושע. זכינו ובדורנו התגלה ממצא דרמטי מאוד בהקשר זה. **מוזמנים לחפש בגוגל "המזבח בהר עיבל".**

 ~ יאיר רהט: קישור לשיעורו של הרב מדן: https://youtu.be/jvKQchXHa4U

‎ ~ יאיר רהט: 3. בא-על-עית-זיהוי-העי הרב יואל בן נון.pdf • ‎12 pages ‎<attached: 00000429-3. בא-על-עית-זיהוי-העי הרב יואל בן נון.pdf>

 ~ יאיר רהט: מלחמת העי נפתחה בכשלון ואף הובילה את יהושע לייאוש מהכניסה לארץ (ז, ז). אבל לאחר תיקון והתארגנות מחודשת, בני ישראל זכו לישועה ולניצחון גדול. נתפלל גם אנו לישועה ולכילוי אויבינו. 

קיבלנו אתמול תמונה של חיילים במילואים לומדים את הפרק היומי, מוזמנים לשלוח גם תמונות שלכם לומדים היכן שאתם!

 ~ ספי אליאש: **יהושע פרק ט - כוחה של שבועה**

הגבעונים מצליחים לרמות את יהושע ואת עם ישראל ולהוביל אותם לכרות ברית "וַיַּעַשׂ לָהֶם יְהוֹשֻׁעַ שָׁלוֹם וַיִּכְרֹת לָהֶם בְּרִית לְחַיּוֹתָם וַיִּשָּׁבְעוּ לָהֶם נְשִׂיאֵי הָעֵדָה" גם כשהאמת מתגלה, ומתברר שהברית נכרתה בטעות ותחת הנחות עבודה לא מדויקות, עם ישראל מתייחס לברית בכל הרצינות: לא רק שהם לא נלחמים בגבעונים בעצמם אלא גם יוצאים להגנתם מפני מלכי הדרום בפרק י'.

שבועה בתנ"ך, ולאחר מכן גם בהלכה, היא יותר מאשר זהירות בכוח הדיבור, ויותר מאשר נאמנות אישית. כשאדם נשבע בשם ה' הוא משתמש בקב"ה כערב לדבריו. מעבר לאמת או שקר, למה ראוי ומה לא ראוי, **השבועה קושרת בין קיום השבועה לבין כבודו של ה'**, ולכן אם השבועה תופר - גם בשביל סיבות טובות - שמו של ה' יחולל. 

ביטוי לחשיבות הזהירות בשבועה אנחנו פוגשים בהשלכות של שבועת הגבעונים בספר שמואל (פרק כ"א). שאול פגע בגבעונים, וכתוצאה מכך היה רעב בארץ שנפסק רק כאשר בוצעה נקמת דם בצאצאיו של שאול: "וַיְהִי רָעָב בִּימֵי דָוִד שָׁלֹשׁ שָׁנִים שָׁנָה אַחֲרֵי שָׁנָה וַיְבַקֵּשׁ דָּוִד אֶת פְּנֵי ה': וַיֹּאמֶר ה' אֶל שָׁאוּל וְאֶל בֵּית הַדָּמִים עַל אֲשֶׁר הֵמִית אֶת הַגִּבְעֹנִים". בלי להיכנס לשאלה מה שאול בדיוק עשה, ובלי להיכנס לשאלת המוסריות של דרישת הגבעונים להרוג את בית שאול, מדובר על הפרה של השבועה **ולהפרה של שבועה יש מחיר**.

גם הנביא יחזקאל (פרק י"ז) מוכיח את צדקיהו מלך יהודה האחרון על הפרת השבועה לנבוכדנאצר. לא משנה מה הרווח הפוליטי, ולא משנים השיקולים, אם מישהו נשבע בשם ה' אי אפשר לחלל את השבועה: "חַי־אָנִי נְאֻם אֲדֹנָי ה' אִם־לֹא בִּמְקוֹם הַמֶּלֶךְ הַמַּמְלִיךְ אֹתוֹ אֲשֶׁר **בָּזָה אֶת־אָלָתוֹ** וַאֲשֶׁר הֵפֵר אֶת־בְּרִיתוֹ אִתּוֹ בְתוֹךְ־בָּבֶל יָמוּת"

 ~ ספי אליאש: **יהושע פרק י - מלחמה מחוץ לחומה**


האתגר המרכזי בכיבוש של עיר עתיקה הוא פריצת החומה. אם רוצים להתמודד עם החומה יש צורך בקיום מצור, שדורש זמן רב, במציאת פרצה , או במציאת דרך לעבור מעל החומה או לפרוץ את החומה נגד הכוחות המגינים. 

בשני הערים בהם בני ישראל נלחמו עד עכשיו הם הצליחו להתמודד עם אתגר החומה באמצעות סיוע א–להי: ביריחו הקב"ה השמיד את החומה, ובעי פיתו את הלוחמים אל מחוץ לחומה ובעצת הקב"ה שמו אורב לעיר.

בפרק שלנו בני ישראל זוכים בהזדמנות פז מבחינה צבאית: **קואליציה שלמה של ערים מוציאות את הצבא מחוץ לעיר** ומכנסות אותו במצור סביב העיר גבעון. 

בתחילת פרק ט' הכנענים מבינים שהחומה לא עצרה את בני ישראל עד עכשיו ביריחו ובעי, ומחליטים להתאחד ולצאת למתקפה. הגבעונים הרסו את החזית הכנענית וכרתו ברית עם בני ישראל, ולכן קואליציית הערים מנסה לנקום בגבעונים בשביל להרתיע ערים נוספות מללכת בדרכם.  

יהושע מנצל את ההזדמנות, ומכה את מלכי הדרום כשהם מחוץ לעריהם תוך ניצול שלושה רווחים צבאיים נוספים:  
1. **ההפתעה** - צבאות מלכי הדרום לא חשבו על האפשרות שבני ישראל יגיעו בצעידה לילית מהגלגל, שרחוקה עשרות קילומטרים, ונתפסו לא מוכנים בתחילת הקרב. 


2. **חוסר הארגון** - החסרון של כל קואליציה לא אורגנית של צבאות היא שהם לא מכירים אחד את השני. כאשר מדובר על יחידה אחת אורגנית החיילים יודעים לתפקד יחד, אבל כאשר קבוצה שלא מכירה אחד את השני נקלעת למצב לחץ ובלבול, הבלבול מועצם. .
3. **מקום השמש** - **הרב יואל בן נון** מצביע על כך שצבאו של יהושע מגיע מהמזרח, ולאחר שצועד כל הלילה פוגש בצבא מלכי הדרום בשעות הבוקר המוקדמות. ממילא, השמש נמצאת בגב של עם ישראל ומסנוורת את האויב. **הרב דוד נתיב** טוען שהמיקום של השמש בגבעון, והירח בעמק איילון, מצביע על כך שזמן העצירה של השמש היה בשעות הבוקר, כשהשמש עוד במזרח, ולא לקראת סוף היום בשעות הערב. על פי זה ייתכן שהנס לא נתן רק זמן נוסף של אור יום להמשך הלחימה אלא גם זמן נוסף של סנוור לצבא האויב.

‎ ~ ספי אליאש: מפה יהושע י_page_1.pdf • ‎1 page ‎<attached: 00000444-מפה יהושע י_page_1.pdf>

 ~ ספי אליאש: הלימוד מוקדש להצלחת כוחותינו ולשלומם של השבויים, הנעדרים, וכל עם ישראל.

 ~ יאיר רהט: **פרק יא – מלחמת (מלכי) הצפון**

הפרקים האחרונים משקפים שני תהליכים מקבילים: תהליך אחד הוא תהליך אקראי לכאורה, של אירועים מתגלגלים בעקבות פרשיית הגבעונים. מלכי הדרום יוצאים למלחמה בעקבות הברית שכרתו הגבעונים עם ישראל, ומלכי הצפון יוצאים למלחמה בעקבות אירועי הפרקים שקדמו להם. יעיד על כך הביטוי "ויהי כשמוע" הפותח הן את פרק י' והן את פרק י"א. התהליך השני, שקורה באופן מסודר ומושלם מתוך התגלגלות האירועים, הוא הכיבוש המסודר של ארץ ישראל. לאחר כיבוש שדרת ההר המרכזית במלחמה עם מלכי הדרום, בפרקנו מתארגנת ברית גדולה של מלכי החלק הצפוני של הארץ; התארגנות זו מהווה הזדמנות להתקדמות צפונה ולהשלמת כיבוש הארץ, וכך אכן קורה. דומה שהחוויה הבולטת ביותר בקריאת הפרק היא התחושה שכיבוש הארץ מתקדם בצורה נהדרת, ויש תחושה של ביצוע מהיר מאוד של משימת כיבוש הארץ. גם המלחמות עצמן נעשות בזריזות, כאשר המילה **פתאום** משמשת לתיאור הקרבות בפרקים י' וי"א.

אם נבחן את הפסוקים בקריאה מדוקדקת יותר, ניתן לשים לב לכמה הבדלים בין מלחמת מלכי הדרום למלחמת מלכי הצפון: במלחמת מלכי הדרום יש מעורבות ניסית גבוהה ביותר מאת ה', באמצעות השלכת אבנים מן השמים ועצירת השמש. ואילו בפרקנו המלחמה נעשית באופן טבעי לגמרי. בנוסף לכך, במלחמת מלכי הדרום חלק נכבד מהסיפור נסוב סביב הנקמה במלכים ואופן הריגתם. במלחמת מלכי הצפון נושא המלכים נוכח פחות: מוזכרת רק הריגת מלך חצור, וגם זו לא מתוארת באופן נרחב. זאת בניגוד למלכי הדרום, שהפסוקים משקיעים המון בתיאור אופן הוצאתם להורג והקמת גלי האבנים עליהם (והאבנים אולי מזכירות אירועים אחרים בספר יהושע: האבנים בקריעת הירדן והאבנים בהן נסקל עכן).

**פרופ' ישראל רוזנסון** הציע שההדגשה המשמעותית של הנקמה במלכים בפרק י' משרתת מסר חשוב של ספר יהושע: אין מקום למלכות בשר ודם, אלא ה' לבדו הוא המלך. וזה אמור להיות המסר של כיבוש הארץ בידי בני ישראל. כך הוא מציע להסביר את הביטוי **"לְחַזֵּק אֶת לִבָּם"** שמופיע בפרקנו: ביטוי זה מזכיר את יציאת מצרים, שגם יסודה במאבק של הקב"ה מול פרעה, תחת השאלה – מיהו המלך האמיתי. 

אולי ניתן להציע בהמשך לכך, שמסר זה אכן נוכח בצורה ברורה כאשר המלחמה נעשית באופן נסי, אבל כאשר המלחמה נעשית באופן טבעי על ידי בני ישראל, המוטיב של דחיקת מלכות בשר ודם מפני מלכות ה' נוכח פחות. ולכן פרק י"א לא מתמקד בהריגת המלכים כפי שפרק י' התמקד בכך.

אם נקבל את הדברים, המעבר בין פרק י' לי"א מעלה שאלה משמעותית לדיון: המלחמה נעשית יותר ויותר טבעית. האם זה טוב? מצד אחד זו מגמה שאמורה לקרות בספר יהושע. אבל מצד שני, אולי עולה חשש שככל שהמלחמה טבעית יותר, שם שמים נוכח בה פחות?

 ~ יאיר רהט: **פרק יב – חתימת פרקי הכיבוש**

את ספר יהושע מקובל לחלק לשתי חטיבות מרכזיות: פרקי הכיבוש (א-יב) ופרקי ההתנחלות (יג-כד). חז"ל כבר עמדו על החלוקה בין שבע שנות כיבוש לשבע שנות חלוקה של הארץ, והדבר הולם את החלוקה הברורה של הספר בדיוק באמצעו, בסוף פרק י"ב.

בין שני החלקים של הספר עומד הבדל גדול. בפרקים שראינו עד כה, נראה שהכל עובד לפי התכניות. בני ישראל בהובלת יהושע מתקדמים בכיבוש הארץ באופן מהיר מאוד, ומי שיסיים את פרק י"ב ויעצור בו יחשוב שלא נשארו עמים בארץ. בחלק השני של הספר (ובהמשך, בספר שופטים), אנחנו נראה לאט לאט שזה לא כל-כך פשוט. 

בפרקים שלנו מופיעים כמה תיאורים מאוד גורפים: האמירה "לֹא הִשְׁאִירוּ כָּל נְשָׁמָה" (יא, יד) תתערער כאשר נגלה שחלק מהערים שלכאורה נחרבו עד היסוד, ממשיכות להתקיים. והתיאור הכולל של השלמת כיבוש הארץ וריקון הארץ מיושביה יהיה לא כל כך מובן כאשר נגלה בהמשך שיש בארץ עוד עמים רבים וערים שלא נכבשו כלל.

נניח כרגע בצד את השאלה איך להסביר בדיוק את הסתירות שיעלו בהמשך. אצלנו דבר אחד ברור: מגמתם הפשוטה של הפרקים שלנו היא לציין כי בשלב זה, הכל פועל לפי התכניות. כמה מעגלים חשובים שדיברנו עליהם נסגרים באופן משמעותי בפרק שלנו. השאלה האם יהושע יצליח להמשיך את משה נענית בחיוב, כאשר הפסוק מציין במפורש: "כַּאֲשֶׁר צִוָּה ה' אֶת מֹשֶׁה עַבְדּוֹ כֵּן צִוָּה מֹשֶׁה אֶת יְהוֹשֻׁעַ **וְכֵן עָשָׂה יְהוֹשֻׁעַ לֹא הֵסִיר דָּבָר מִכֹּל אֲשֶׁר צִוָּה ה' אֶת מֹשֶׁה".** יתרה מזאת: פרק י"ב, המסכם את רשימת הכיבושים, מונה את כיבושי משה ויהושע בנשימה אחת. האמירה: יהושע הוא ממשיכו של משה לאותה משימה בדיוק, והוא הצליח להשלים אותה. 

כמו כן, הפרקים שלנו מתארים שמשימת הכיבוש הושלמה: נשמע מהפסוקים שהארץ כולה נכבשה (יא, טז-יז) ושצו ה' לכלות את הארץ מיושביה, מומש: "כִּי מֵאֵת ה' הָיְתָה לְחַזֵּק אֶת לִבָּם לִקְרַאת הַמִּלְחָמָה אֶת יִשְׂרָאֵל לְמַעַן הַחֲרִימָם לְבִלְתִּי הֱיוֹת לָהֶם תְּחִנָּה כִּי לְמַעַן הַשְׁמִידָם כַּאֲשֶׁר צִוָּה ה' אֶת מֹשֶׁה" (יא, כ). אפילו המעגל של חטא המרגלים נסגר כאשר יהושע מכרית את **הענקים** בסוף פרק י"א. בהמשך, הדברים עתידים להסתבך. אבל בשלב זה, הקריאה הפשוטה של הפרק מדגישה לנו שני מישורים בהם הדברים עד כה עובדים כמתוכנן – ואל יהיה הדבר קל בעינינו! ה' חולל ניסים לעמו וקיים את הבטחותיו בדבר כיבוש הארץ, ובני ישראל עשו את חלקם - נלחמו בכל הכוח, וקיימו את צו ה'.

 ~ יאיר רהט: בהמשך לאמור כאן, נסיים בתפילה לישועה גדולה הן בדרך הטבע והן בשם שמים שינכח ויתגלה בה.

 ~ Nethanel Lasry: **יהושע פרק יד - מפת ההתנחלות** 

יהושע ואליעזר מתחילים בחלוקת הנחלות "וְאֵלֶּה אֲשֶׁר־נָחֲלוּ בְנֵי־יִשְׂרָאֵל בְּאֶרֶץ כְּנָעַן אֲשֶׁר נִחֲלוּ אוֹתָם אֶלְעָזָר הַכֹּהֵן וִיהוֹשֻׁעַ בִּן־נוּן וְרָאשֵׁי אֲבוֹת הַמַּטּוֹת לִבְנֵי יִשְׂרָאֵל׃",  ובפרקים הקרובים הספר ישרטט את המפה הגיאוגרפית של התנחלות השבטים בארץ. 

בשיעור שנתן בישיבת אורות שאול, הרב שרלו מנסה לזהות משמעות במפה המצטיירת. 
הדרך בה הוא מציע לקבוע האם בכלל יש משמעות או שמדובר על חלוקה אקראית היא לנסות לזהות דמיון לאזכורים אחרים של הסדר בין השבטים: אם יש דמיון למקומות אחרים, אז אפשר לעמוד על חוקיות ואז לפנות ולהבין את המשמעות של החוקיות. 
הרב שרלו מזהה כמה נקודות שחוזרות גם בחניה סביב המשכן, וגם במקומות נוספים: יהודה ובני יוסף מרכזיים, בני השפחות רחוקים מן המרכז (דן, נפתלי, גד, אשר) , הבכורים נמצאים ביחד (ראובן, גד, מנשה, דן).

במהלך השיעור הרב מדגיש נקודה תיאולוגית חשובה: אנחנו יכולים לזהות חוקיות ותוכנית א—להית, אבל גם הרבה חריגות מהתוכנית. **המפה שהתקבלה בסוף היא לא בדיוק המפה המתוכננת**, וגם השבטים עצמם והמעמדות ביניהם הם לא בדיוק כפי התוכנית המקורית: 
ראובן שחוטא ונדחה מהבכורה, שמעון ולוי שחוטאים לא מקבלים נחלה, בקשת ההתנחלות בעבר הירדן המזרחי, התרפות השבטים מלכבוש מקטינה את הנחלה שלהם ועוד. 
מאיזושהי סיבה ששמורה עמו, הקב"ה ברא עולם שיש בו תוכנית א—להית, אבל שיש לאדם את הכוח להשפיע עליה וגם לקלקל אותה. 
זו תובנה שמעניקה הרבה משמעות לקיום שלנו, אבל גם **הרבה מאוד אחריות**.

מוזמנים לצפות בשיעור המלא ביוטיוב: 

https://youtu.be/9oYURNP85J0

‎ ~ Nethanel Lasry: ‎<attached: 00000463-PHOTO-2023-10-13-10-12-25.jpg>

 ~ Nethanel Lasry: **יהושע פרק יג - הארץ נשארה הרבה מאוד לרשתה**

לעומת התיאור האופטימי בפרק י"א "וַיִּקַּח יְהוֹשֻׁעַ **אֶת־כָּל־הָאָרֶץ**" ולעומת התיאור בסוף הספר, ממנו עולה שעם ישראל הביס את כל אויביו "וַיְהִי מִיָּמִים רַבִּים אַחֲרֵי אֲשֶׁר־הֵנִיחַ ה' לְיִשְׂרָאֵל מִכָּל־אֹיְבֵיהֶם מִסָּבִיב וִיהוֹשֻׁעַ זָקֵן בָּא בַּיָּמִים", דברי ה' ליהושע בפתיחת הפרק שלנו מציירים תמונה אחרת: 
"וַיֹּאמֶר ה' אֵלָיו אַתָּה זָקַנְתָּה בָּאתָ בַיָּמִים **וְהָאָרֶץ נִשְׁאֲרָה הַרְבֵּה־מְאֹד לְרִשְׁתָּהּ׃**"
בהמשך הספר, ובמיוחד בספר שופטים אנחנו נראה פירוט נרחב של חלקי הארץ שלא נכבשו ושל הערים שבני ישראל לא הורישו. מה מסביר את הפער? 

הרב יואל בן נון מציע שהפער הוא בין **כיבוש הארץ להורשה שלה**: גם אחרי שכובשים, חותרים דרך הצירים המרכזיים ומחזיקים בשטח, עדיין צריך לטהר את הארץ. לעבור בכל המקומות בהם יכולים להיות אויבים, ולנקות את כל היישובים הקטנים. 

אפשר לדמות את זה למלחמה מודרנית: למרות שכבשנו את כל יהודה ושומרון במהלך מלחמת ששת הימים, עדיין היו קיני טרור בכפרים, ואם רוצים לנקות אותם צריך לצאת למבצע סיזיפי שייקח יותר זמן. 

כך גם בכיבוש הארץ. יהושע יכול לכבוש את הצירים, לנקות את איזור הדרום והצבאות המרכזיים במלחמת מלכי הדרום, ואת הצפון במלחמת מלכי הצפון, ועדיין יהיו יישובים רבים שעוד צריך להילחם בהם ולהוריש בנפרד. אלו יישובים שכבר לא מהווים איום קיומי על ההתיישבות הישראלית בארץ ישראל, אבל **כן מהווים איום דתי**. אחרי שעם ישראל בהנהגת יהושע מצליח לכבוש את הארץ, מגיעה משימת ההורשה שהיא כבר אחריות של כל שבט בפני עצמו, וגם אתגר: האם יצליחו להוריש, או שהם יתרשלו, ישאירו כאן את העמים והתרבות הכנענית, ויגררו אחריהם.

 ~ Nethanel Lasry: הלימוד מוקדש להצלחת כוחותינו ולשלומם של השבויים, הנעדרים, וכל עם ישראל.

 ~ Nethanel Lasry: **יהושע ט"ו-ט"ז**

הפרקים שלנו יורדים אל השטח ואל מפת ארץ ישראל, ופוצחים בתיאור מפורט של חלוקת הנחלות. בפרק ט"ו מופיע השבט הראשון לחלוקת הנחלות, שבט יהודה, ולאחר מכן מגיעים שבטי יוסף – אפרים ומנשה. המתחיל לקרוא את פרקים ט"ו-ט"ז יכול לתהות מדוע דווקא זה סדר חלוקת הנחלות; אבל בפרק י"ח הוא יגלה שהשבטים שעוד לא הופיעו בחלוקת הנחלות הם למעשה "נרפים" מלבוא ולרשת את הארץ. לאור זה, ניתן לחזור לפרקים שלנו ולהבין שסדר חלוקת הנחלות תלוי למעשה ביוזמתם של השבטים: שבט שמגלה רוח יוזמה ולחימה מתקדם יפה בחלוקת נחלתו ובקביעת גבולותיה, ואילו השבטים המשתרכים מאחור מתעכבים, ואולי אף יוותרו עם הורשה חלקית בלבד של נחלתם. נקודה זו מודגשת עוד יותר בפרק א' בספר שופטים, שם ניתן לראות בצורה מפורשת את היוזמה ולקיחת האחריות המאפיינים את שבטי יהודה ויוסף בבואם לכיבוש הארץ. 

הזכרנו בעבר את ההתכתבות המשמעותית של ספר יהושע עם שאלת **חטא המרגלים,** ונראה שפרקנו מהווה נקודת ציון משמעותית בסוגיה הזו. עד עכשיו המלחמה הייתה אחת, כל עם ישראל מתקדם יחד בעקבות יהושע ובצו ה'. ואילו כעת כל שבט נדרש לקחת אחריות בתחומי נחלתו – האם ימצאו במנהיגי השבטים מספיק עוז רוח כדי לקום ולהוריש את הנחלות?

השבטים המובילים את ההתנחלות בארץ הם שבטי יהודה ויוסף. שימו לב שאלה אותם שני שבטים מהם הגיעו המרגלים היחידים שלא חטאו – יהושע וכלב. בפרקנו ובפרק י"ד כלב מוביל את כיבוש ערי הענקים באיזור חברון, כאשר מודגשת מאוד היוזמה שלו ואף תחינתו ליהושע שיתן לו לצאת למלחמה. נסגר כאן מעגל משמעותי מאוד: הענקים מפניהם בני ישראל כל כך חששו, נכבשים בידי כלב בעצמו; אותו כלב ששידר ביטחון לעם בעת חטא המרגלים, מוציא לפועל את אמירותיו ומהווה דוגמה אישית לכל העם: **וַיֹּרֶשׁ מִשָּׁם כָּלֵב אֶת שְׁלוֹשָׁה בְּנֵי הָעֲנָק אֶת שֵׁשַׁי וְאֶת אֲחִימַן וְאֶת תַּלְמַי יְלִידֵי הָעֲנָק** (טו, יד). והשבט הבא שמתוארת נחלתו, הוא שבט אפרים – שבטו של יהושע בן נון.

בפרק ט"ו מופיע הסיפור אודות כלב שנותן את עכסה בתו כאישה לעתניאל בן קנז, בעד כיבוש קרית ספר. מדוע סיפור זה כל כך חשוב, במסגרת הפסוקים המתארים את גבולות נחלת יהודה? **ד"ר נריה קליין** (https://did.li/NfyCN) הצביע על הקבלות של סיפור עכסה ועתניאל לסיפור יצחק ורבקה (הבולטת שבהן – **הנפילה מעל החמור**), ודרכה מסביר שסיפורנו מתאר את מעבר הדורות: כשם שסיפור יצחק ורבקה מספר את סיפור המעבר מדור אברהם לדורו של יצחק, כך סיפור עכסה ועתניאל מספר את סיפור המעבר מדור ההליכה במדבר, אותו מסמל כלב בן יפונה, לדור המנהיגים הצבאיים בארץ ישראל, אותם מסמל עתניאל – ראשון השופטים בספר שופטים. זה סיפור של מעבר מוצלח: עתניאל ממשיך את רוח הלחימה והאמונה בה' של כלב בן יפונה.

אבל, נקודה נוספת שחשוב מאוד לשים לב אליה היא הפסוקים החותמים כל אחד מן הפרקים: מה השבטים **לא הצליחו להוריש.** עקבו אחרי הפסוקים האלה בתיאורי הנחלות גם בספר שופטים (פרק א), ונסו לזהות בהן מגמות לאורך התפתחות הפרק. החלקים האלה, חוסר ההצלחות בכיבוש הארץ, יעלו מחדש את השאלה: האמנם התגברנו על חטא המרגלים?

‎ ~ Nethanel Lasry: ‎<attached: 00000473-PHOTO-2023-10-14-19-18-06.jpg>

‎ ~ Nethanel Lasry: ‎<attached: 00000474-PHOTO-2023-10-14-19-18-19.jpg>

 ~ Nethanel Lasry: הלימוד מוקדש להצלחת כוחותינו ולשלומם של השבויים, הנעדרים, וכל עם ישראל.

 ~ Nethanel Lasry: **יהושע פרק יז - מנשה בכור יוסף** 

בפסוק שפותח את נחלת מנשה התנ"ך מדגיש את היותו בכור יוסף: "וַיְהִי הַגּוֹרָל לְמַטֵּה מְנַשֶּׁה כִּי־הוּא בְּכוֹר יוֹסֵף". המשך הפסוק מזכיר גם את נחלת מכיר בכור מנשה שקיבל את הגלעד, למרות שנחלות עבר הירדן המזרחי כבר טופלו בפרק י"ג ושם הוא לא הוזכר. 
ייתכן שהדגשת הבכורה נועדה להסביר את המבנה המיוחד של נחלת בני יוסף: בכור נוחל על פי התורה פי שניים, ויוסף מקבל שתי נחלות, עבור אפרים ועבור מנשה נוחלים שניה כי יוסף הוא הבכור במשפחת יעקב. 
למרות שיוסף הוא בכור רק לרחל בעוד ראובן הוא הבכור האמיתי שנולד ללאה, והציווי בספר דברים דורש לתת את משפט הבכורה לבכור שנולד ראשון: "לא יוכל לבכר את בן האהובה על פני בן השנואה הבכר", בכל זאת בספר דברי הימים (ה:א)  אנחנו מוצאים נימוק אחר, אידיאולוגי, להעדפת יוסף כבכור: 
"וּבְנֵי רְאוּבֵן בְּכוֹר־יִשְׂרָאֵל כִּי הוּא הַבְּכוֹר **וּבְחַלְּלוֹ יְצוּעֵי אָבִיו נִתְּנָה בְּכֹרָתוֹ לִבְנֵי יוֹסֵף בֶּן־יִשְׂרָאֵל** וְלֹא לְהִתְיַחֵשׂ לַבְּכֹרָה". 

משפט הבכורה ממשיך בנחלת הארץ גם בדור הבא, כאשר גם מנשה הבכור מקבל שתי נחלות: אחת נפרדת עבור מכיר בכורו - חצי שבט המנשה שנוחל בעבר הירדן - ואחת עבור "בני מנשה הנותרים" שנזכרת בפרקנו. 

הדרך בה התגלגלו הדברים מייצרת סוג של תיקון לפער בין האמהות. בסופו של דבר לאה ילדה שישה בנים ורחל רק שניים. אך בחשבון הסופי הנחלות התאזנו וכל אמא נחלה בארץ ארבעה נחלות. שמעון ולוי נתקללו על ידי יעקב "אחלקם ביעקב ואפיצם בישראל" (בראשית מט:ז) ושניהם לא מקבלים נחלה במידה מסוימת: שמעון מקבל נחלה שבלועה בתוך נחלת יהודה, ולוי לא מקבל נחלה כי ה' הוא נחלתו. לעומתם, בני רחל מקבלים 4 נחלות במקום השניים שהיו מגיעים להם: נחלת מנשה בעבר הירדן המזרחי, נחלת מנשה בעבר הירדן המערבי, אפרים ובנימין. 

כך בסופו של דבר הנחלות התאזנו: 4 נחלות לכל אחת מהאמהות, ו2 לכל אחת מהשפחות.

 ~ Nethanel Lasry: **יהושע פרק י"ח - השבטים המתרפים** 

יהושע בא בטענות לשבעה וחצי שבטים שהם מתרפים מלכבוש את הארץ ואז מחלק מחדש את הארץ לאותם שבטים. בשיעור מימי העיון בתנ"ך פרופ' אלי עסיס מצביע על כמה שאלות שמתעוררות מאירוע החלוקה: 

1. למה בכלל צריך חלוקה מחדש? הייתה חלוקה שהקב"ה ציווה עליה בפרק י"ג "אָנֹכִי אוֹרִישֵׁם מִפְּנֵי בְּנֵי יִשְׂרָאֵל רַק הַפִּלֶהָ לְיִשְׂרָאֵל בְּנַחֲלָה כַּאֲשֶׁר צִוִּיתִיךָ׃ וְעַתָּה חַלֵּק אֶת־הָאָרֶץ הַזֹּאת בְּנַחֲלָה לְתִשְׁעַת הַשְּׁבָטִים וַחֲצִי הַשֵּׁבֶט הַמְנַשֶּׁה" ולמדנו את התיאור שלה מאז פרק י"ד: "וְאֵלֶּה אֲשֶׁר־נָחֲלוּ בְנֵי־יִשְׂרָאֵל בְּאֶרֶץ כְּנָעַן אֲשֶׁר נִחֲלוּ אוֹתָם אֶלְעָזָר הַכֹּהֵן וִיהוֹשֻׁעַ בִּן־נוּן וְרָאשֵׁי אֲבוֹת הַמַּטּוֹת לִבְנֵי יִשְׂרָאֵל׃"
2. למה בחלוקה הראשונה בפרק י"ד אלעזר מופיע ומחלקים על פי אורים ותומים בחלוקה א—להית, ובפרק שלנו אלעזר לא מופיע ומחלקים חלוקה הגיונית על פי מה שהאנשים יגידו ועל פי גורל. 
3. יש הבדל משמעותי בגודל של הנחלות שקיבלו יהודה ובני יוסף בחלוקה הראשונה לשטחים שקיבלו השבטים בחלוקה השניה. 
4. יש מספר סתירות בין החלוקות: שטח שניתן בחלוקה הראשונה מופיע שוב כשטח של שבט אחר בחלוקה השניה. למשל צרעה אשתאול ועקרון שייכות ליהודה (ט"ו:י"ג), ואחר כך שייכות גם לדן (י"ט:מא-מג). 
5. גבולות החלוקה שהשבטים נחלו בפועל בשתי החלוקות גם יחד לא תואמות את הגבולות שה' ציווה עליהן בתיאור הארץ הנשארת. 
6. למה יהושע בא בטענות שהם מתרפים אם הוא לא חילק להם את הנחלה עד עכשיו.

עסיס מציע הסבר שמיישב את כל הקושיות: יהושע חילק על ידי אורים ותומים בגלגל את כל הארץ הנשארת לכל השבטים, אבל זה **לא שלל, אלא משימה**. לא ארץ שכבר נכבשה, אלא ארץ שצריך לכבוש. היו שבטים שכבשו את נחלתם, והיו שבטים שהעדיפו להישאר בגלגל. השבטים שלא פעלו, נותרו בלי נחלה, ולכן יהושע נאלץ לתת להם מקום להתחיל לחיות בו ועשה זאת בדיעבד מתוך שטחים שכבר נכבשו בלי הארץ הנשארת. 
מתוך אבחנה זו עסיס עומד גם על משמעות אידיאולוגית בתוך רשימת הנחלות בפרקים שלנו, ומתוך הדרך בה הדברים מוצגים: תמיד יש פער בין החלום והמשימה הגדולה, לבין מה שמתממש במציאות. לכן בפרקים שלנו הביקורת היא מרומזת ויהושע מתפשר עם המציאות. אי עמידה בציפיות אינו חטא, **בתנאי שנמשיך לחלום, ולפעול, בשביל לעמוד במשימה בעתיד**. 

ממליץ לשמוע את השיעור המלא, וניתן גם לצפות בדף המקורות באתר התנ"ך. 

https://www.hatanakh.com/lessons/%D7%9E%D7%92%D7%9E%D7%AA-%D7%A4%D7%A8%D7%A7%D7%99-%D7%94%D7%94%D7%AA%D7%A0%D7%97%D7%9C%D7%95%D7%AA

 ~ Nethanel Lasry: **פרק י"ט: המשך תיאורי הנחלות**

הפרק שלנו ממשיך בתיאור חלוקת הנחלות לשבטים הנרפים. מעבר לקריאת נחלת כל שבט בפני עצמו, נציין שלוש נקודות להרחבה:

**אופן תיאור הנחלה:** שימו לב להבדל בין שתי דרכים שונות לחלוטין בהן הפסוקים נוקטים כדי לתאר את הנחלות. בסוג הראשון, יש שימוש נרחב במילות פועל לתיאור רציף של ציור קו הגבול; כך למשל בתיאור נחלת שבט זבולון: **"וְעָלָה** גְבוּלָם לַיָּמָּה וּמַרְעֲלָה **וּפָגַע** בְּדַבָּשֶׁת וּפָגַע אֶל הַנַּחַל אֲשֶׁר עַל פְּנֵי יָקְנְעָם: **וְשָׁב** מִשָּׂרִיד..." (יט, יא-יב). הגבול מתואר בפסוקים הללו כדבר חי: הוא עולה למקום מסוים, ואז פוגע במקום אחר, משם הוא מתקדם ל... ואז הוא שב ל... התיאור מתאר את הגבול כישות שמתקדמת בשטח באופן רציף. בסוג השני, מצוין רצף של שמות מקומות בלבד, ללא מילות קישור. כך למשל בתחילת תיאור נחלת יששכר: "וַיְהִי גְּבוּלָם יִזְרְעֶאלָה וְהַכְּסוּלֹת וְשׁוּנֵם: וַחֲפָרַיִם וְשִׁיאֹן וַאֲנָחֲרַת" (יט, יח-יט). מה פשר ההבדל הזה? אולי ניתן לומר שהפסוקים נאמנים למציאות בשטח. היו נחלות שנכבשו בצורה מסודרת ונקבעו בהם גבולות מאוד ברורים, בעבודת שטח רציפה. אבל אולי היו נחלות אחרות בהן הגבול לא היה מאוד ברור; איזורים בהם הכיבוש היה פחות מוחלט ופחות משכנע; עוד נשארו גויים מסביב. והדרך לתיאור נחלות כאלה היא על ידי נקיבת ערי ישראל באותן נחלות. באמת אין גבול רציף וברור. אם נכונים הדברים, נסו לשים לב לאופן תיאור כל נחלה, ואף למקומות בהם אופי התיאור משתנה בתוך אותה נחלה עצמה. האם יש מגמה לכיוון מסוים לאורך הפרקים?

**סדר התנחלות השבטים:** מצורפת הקלטה משיעור של **הרב דוד נתיב** בישיבה בשנת תשע"ז. בשיעורו הרב נתיב סוקר את מבנה הנחלות במבט מלמעלה, וטוען שסדר הנחלות בארץ ישראל מקביל לסדר מחנה ישראל במדבר, כאשר במרכז נמצאת ירושלים, כשם שבמחנה ישראל במדבר – במרכז היה מחנה השכינה.

**נחלת שבט דן:** מהי נחלת שבט דן? האם איזור גוש דן של ימינו? או שמא איזור תל דן שבצפון? הפרק שלנו מספר בקצרה חלק מסיפור הנדידה של שבט דן; כדי להרחיב, ישנם מקומות רבים במקרא לעיין בהם: החל מברכת משה לשבט דן (דברים לג, כב), דרך פסוק בתחילת ספר שופטים (א, לד) וסיפור מפורט יותר בהמשך הספר (שופטים יח). לאחר לימוד והצלבה של המקורות אלו באלו יש לשאול: מה היה התכנון המקורי לנחלת שבט דן? מה השתבש ומתי? ומהי נחלת שבט דן בסופו של דבר? מצורף מאמר קצר כטעימה לדיון בנושא.

‎ ~ Nethanel Lasry: ‎<attached: 00000484-AUDIO-2023-10-16-09-09-06.mp3>

‎ ~ Nethanel Lasry: נחלת שבט דן אברהם אסף.pdf • ‎4 pages ‎<attached: 00000485-נחלת שבט דן אברהם אסף.pdf>

 ~ Nethanel Lasry: **פרק כ: ערי מקלט**

בפתיחת הפרק שלנו מופיע אחד הפסוקים החשובים בספר יהושע: "וַיְדַבֵּר ה' אֶל יְהוֹשֻׁעַ לֵאמֹר" (כ, א). התבנית הזו שמורה במקרא לאדם אחד בלבד – הלוא הוא משה רבנו, וזו הפעם היחידה שנביא אחר זוכה לניסוח הזה. להקבלה הזו משמעות דרמטית לאחת משאלות המפתח של הספר – האם יהושע מצליח להיכנס לנעליו של משה רבנו. בהמשך לכך, הפרק שלנו נושא אופי של פרשיה מצוותית בתורה – פרשיית ערי מקלט (למעוניינים להרחיב בנושא זה – כבר בתורה יש כמה פרשיות בעניין ערי מקלט ומעניין מאוד להשוות אותן זו לזו ולפרשיה אצלנו בספר יהושע).

דומה שלא לחינם הפרשת ערי המקלט מוזכרת כחלק מתהליך ההתנחלות בארץ. כבר ברצף הפרקים של ספר במדבר (לד-לה) ניתן לראות שישנו קשר הדוק בין שלושה נושאים: נחלות בני ישראל בארץ, נחלת הלויים והפרשת ערי מקלט. אמנם, שימו לב שיש הבדל בסדר הנושאים בין ספר במדבר לספר יהושע, בשאלה מה מופיע קודם: ערי הלויים או ערי מקלט. יש מקום לעיון נוסף בשאלה מה טיב הקשר בין ערי הלויים לערי מקלט, ונראה שהפרקים שלנו משמעותיים בהקשר הזה, יחד עם הפרקים בספר במדבר וההבדל ביניהם.

 ~ Nethanel Lasry: הלימוד מוקדש להצלחת כוחותינו ולשלומם של השבויים, הנעדרים, וכל עם ישראל.

 ~ ספי אליאש: **יהושע פרק כא -  ערי הלויים**

הפרק מתאר את נחלות הלויים והכהנים. נזכיר שלוש נקודות לגבי חלוקה זו: 

**הכהנים ויהודה**: בתוך חלוקת הערים לכהנים יש מקום משמעותי לשבט יהודה — 8 ערים מתוך 13. 
לחיבור בין הכהנים לשבט יהודה יש גם שורשים מוקדמים יותר — אלישבע, אחותו של נשיא יהודה נחשון בן עמינדב הייתה אשתו של אהרון הכהן, וגם בשלב מאוחר יותר דוד המלך שילב את הכהנים בתפקידי המנהל בממלכה.

**ממלכת יהודה העתידית**: השבטים בקרבם יושבים הכהנים הם יהודה, שמעון, ובנימין. נחלות שבטים אלו הם הנחלות שלימים ירכיבו את ממלכת יהודה העתידית לאחר הפיצול לממלכות יהודה וישראל. הכהנים מקיפים את המקדש, וממלכת יהודה היא הממלכה שנשארה נאמנה למקדש.  

**אחלקם ביעקב ואפיצם בישראל**: בתוך ברכות יעקב לבניו הוא מקלל את שמעון לוי על מה שעשו לבני שכם: "אָרוּר אַפָּם כִּי עָז וְעֶבְרָתָם כִּי קָשָׁתָה **אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל"** (בראשית מט, ז). בפרק שלנו רואים את התממשות הקללה ושני השבטים לא מקבלים נחלה עצמאית:  שבט שמעון נבלעים בתוך שבט יהודה, והם אפילו נספרים יחד: "וַיִּתְּנוּ מִמַּטֵּה בְּנֵי יְהוּדָה וּמִמַּטֵּה בְּנֵי שִׁמְעוֹן... עָרִים תֵּשַׁע מֵאֵת שְׁנֵי הַשְּׁבָטִים הָאֵלֶּה". ובני שבט לוי מקבלים ערים מאת שאר בני ישראל. אך בעוד שבט שמעון לא מקבלים נחלה ונבלעים בתוך יהודה, שבט לוי הצליחו להפוך את הקללה לברכה, ובמקום נחלה — "ה' אֱלֹהֵי יִשְׂרָאֵל הוּא נַחֲלָתָם" (יהושע יג, לג).

 ~ ספי אליאש: **יהושע פרק כב - כמעט מלחמת אחים**

התקהלות עדת ישראל למלחמה נגד שבטי עבר הירדן המזרחי בעקבות הקמת המזבח, כמעט והייתה למלחמת האחים הראשונה של עם ישראל. במקרה שלנו לסיפור יש סוף טוב, כאשר פנחס בן אלעזר ומשלחתו מגיעים בנכונות לשמוע ונפרדים לשלום ומתוך ברכה לא—להים. כמו בהרבה מקרים, מה שמוצג בצורה חיובית בספר יהושע משתבש בספר שופטים – ובפרשיה המזעזעת של פילגש בגבעה (שופטים יט־כא) ניתן למצוא הרבה הקבלות לסיפור שלנו. 

בשיעור מימי העיון בתנ"ך (https://rb.gy/jzwxx), **פרופ' אלי עסיס** מסביר שעל אף שנראה שהסיפור שלנו עוסק בשאלה אם מותר לבנות מזבח מחוץ למשכן, מתחת לפני השטח מבעבעת מתיחות גדולה – והנושא המרכזי האמיתי של הסיפור הוא שאלת אחדות העם. בסוף הסיפור בני עבר הירדן מסבירים שבנו את המזבח כדי להדגיש את אחדות העם בדורות העתידיים: "וְלֹא יֹאמְרוּ בְנֵיכֶם מָחָר לְבָנֵינוּ אֵין לָכֶם חֵלֶק בַּה'" (כב, כז), אבל אם קוראים את הסיפור בדקדוק שמים לב שהמתח הזה קיים כבר עכשיו, ובני ישראל לא רואים בבני עבר הירדן חלק אמיתי מהעם. זה בא לידי ביטוי בכינויים כמו "כָּל עֲדַת בְּנֵי יִשְׂרָאֵל" (כב, יב) שחוזרים הרבה בפרשה ומוציאים את בני עבר הירדן מלהיות חלק מ"עדת בני ישראל", וכן בהבדלים לאורך הסיפור שמראים שבני ישראל לא רואים בעבר הירדן חלק מן הארץ. בעוד שהתנ"ך מתאר שמקום המזבח הוא חלק מארץ כנען: "וַיָּבֹאוּ אֶל גְּלִילוֹת הַיַּרְדֵּן **אֲשֶׁר בְּאֶרֶץ כְּנָעַן"** (כב, י), בעיני בני ישראל הוא לא חלק מן הארץ: "וַיִּשְׁמְעוּ בְנֵי יִשְׂרָאֵל לֵאמֹר הִנֵּה בָנוּ בְנֵי רְאוּבֵן וּבְנֵי גָד וַחֲצִי שֵׁבֶט הַמְנַשֶּׁה אֶת  הַמִּזְבֵּחַ **אֶל מוּל אֶרֶץ כְּנַעַן"** (כב, יא). השאלה המרכזית של הסיפור הוא איך דואגים שהגבול הפיזי של נהר הירדן לא יהפוך לגבול בין הלבבות, ואיך דואגים שכל חלקי העם יראו את עצמם כחלק מעם אחד. 

לצערנו, התנ"ך רצוף במלחמות אחים. בספר שופטים אנחנו נפגוש לפחות ארבע מלחמות פנימיות, בספר שמואל עוד שלוש, ובספר מלכים את פיצול הממלכה ועוד מלחמות בין הממלכות. 

הפרק שלנו הוא נורת אזהרה, וגם הצעה איך צריך להיראות סיום מוצלח של הסכסוך: פרידה מתוך אהבה ואחווה, ובהכרה משותפת שיש לעם ישראל ערבות הדדית ו"כי ה' הוא הא—להים". ולוואי שנזכה גם אנחנו לאחדות מחודשת, ומתוך כך לישועה גדולה.

 ~ Nethanel Lasry: **יהושע כג-כד: נאומי יהושע לעם לפני מותו וכריתת הברית**

בתחילת פרק כ"ג יהושע מכנס את העם לנאום לפני מותו. לא קשה לשים לב שהנאום מלא בדאגה וחשש מצדו של יהושע: יהושע חושש שלאחר מותו העם יחטא בהתערבבות עם גויי הארץ ובהליכה אחר עבודה זרה. חשש זה מזכיר מאוד את החשש של משה רבנו לאורך ספר דברים, והקורא את פרקנו יכול למצוא ביטויים רבים שמקבילים מאוד לביטויים המופיעים בספר דברים כחלק מן ההכנה לכניסה לארץ. כאן ביטויים אלה מופיעים כהכנה לימים שאחרי יהושע.

בפרק כ"ד מופיע נאום נוסף של יהושע אל העם, ונאום זה **חריג ומפתיע** עוד יותר: בנאום של פרק כ"ד יהושע פותח מחדש את שאלת הברית עם הקב"ה ומציע לעם לוותר עליה. לא זו אף זו, אפילו לאחר שהעם משיב שהוא מעוניין לעבוד את ה', יהושע מנסה להניא אותם מבחירה זו, ורק לאחר התעקשות העם לעבוד את ה' – יהושע מקבל את דבריהם.

הפרקים שלנו, אם כן, מעלים שתי שאלות מאוד קשות: השאלה הראשונה היא מדוע אנו זקוקים לשני מעמדי ברית לפני מות יהושע? והשאלה השנייה היא כיצד ייתכן שיהושע מציע לעם את ההצעה המפוקפקת "וְאִם רַע בְּעֵינֵיכֶם לַעֲבֹד אֶת ה' בַּחֲרוּ לָכֶם הַיּוֹם אֶת מִי תַעֲבֹדוּן אִם אֶת אֱלֹהִים אֲשֶׁר  עָבְדוּ אֲבוֹתֵיכֶם אֲשֶׁר מֵעֵבֶר הַנָּהָר וְאִם אֶת אֱלֹהֵי הָאֱמֹרִי אֲשֶׁר אַתֶּם יֹשְׁבִים בְּאַרְצָם"? שאלה זו חזקה במיוחד, אם נניח שאין מדובר באמצעי רטורי בלבד (כפי שהציעו חלק מן המפרשים) אלא בהצעה רצינית.

בנוגע לשאלה מדוע יש שני מעמדי ברית, מצורף מאמרו של **ד"ר שוקי רייס** המנתח את פרקים כ"ג וכ"ד – על הדומה והשונה שביניהם, ומציע שפרק כ"ג מהווה סגירה למסגרת של ספר יהושע, ואילו פרק כ"ד מהווה הכנה לקראת ספר שופטים. **למו"ר הרב יעקב מדן** יש הצעה אחרת. לטענתו, פרק כ"ג מכוון לעם ישראל, אבל פרק כ"ד מכוון לאנשים אחרים, ולא לבני ישראל שהיו במעמד הר סיני. בארץ ישראל היה מקבץ של אנשים שזהותם לא הייתה ברורה עד תום: תושבי שכם שעברו ברית מילה על ידי בני יעקב. בנוסף אליהם היה את "הנפש אשר עשו בחרן" – תלמידי בית המדרש של אברהם אבינו. וחלקים מבני אפרים ומנשה שלא ירדו למצרים (עיינו למשל דה"א ז, כ-כד). אנשים אלה אכן עוד לא כרתו ברית – הם לא נכחו במעמד הר סיני. הברית של פרק כ"ד מכוונת אליהם – יש להם אפשרות להצטרף באופן רשמי לברית של עמ"י עם הקב"ה – אבל יש להם גם חופש לבחור שלא להצטרף אליה.

הסברו של הרב מדן עונה אם כן על שתי השאלות – מדוע יש שתי בריתות, וכיצד בברית השניה יהושע מציע לעם לעזוב את עבודת ה'. תשובה אחרת לשאלה כיצד יהושע מציע לעם לעזוב את הברית עם ה', מובאת בשיעורו המצורף של **הרב יובל שרלו**. הרב שרלו מציע שכריתת ברית עם ה' היא תהליך, שאמנם מתחיל במעמד הר סיני, אבל הוא מסתיים רק עם חתימת ספר יהושע וקיבוע ההתיישבות בארץ. בנקודה זו, כאשר העם מתיישב במקומו הקבוע, זה הזמן להכריע באופן סופי – האם הברית עם ה' היא הדבר המכונן את קיומו של עם ישראל מעתה ואילך.

‎ ~ Nethanel Lasry: הרב דר שוקי רייס - יהושע כג-כד.doc ‎<attached: 00000496-הרב דר שוקי רייס - יהושע כג-כד.doc>

 ~ Nethanel Lasry: https://youtu.be/2cIrQYgSjxs?si=ohbpvJiFPBOXMK2J

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר שופטים** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/JQ6tIwBMvRjKbLdvzcZxVn

 ~ Nethanel Lasry: לכבוד תחילת לימוד ספר שופטים מחר, נשמח אם תפיצו למשפחה וחברים להזמין אותם להצטרף אלינו.

 ~ יאיר רהט: ואוסיף, שבתקווה שהלימוד יוסיף לנו כוחות בימים קשים אלה, למי שמתאפשר לו ללמוד למרות המצב. ובתפילה לבשורות טובות ולימים שקטים יותר.

ובהזדמנות זו, תודה גדולה לנתנאל שמסייע לנו בתפעול הקבוצה בתקופה הזו🙏

 ~ Nethanel Lasry: https://youtu.be/67kzSog6tHI?si=xPcmOmx6i28QG7Hl
מצורף סרטון קצרצר של הרב מדן והרב בזק לפתיחת ספר שופטים.

 ~ Nethanel Lasry: **שופטים פרק א - רשימת חוסר ההורשה**

הפרק הראשון מתאר את הכיבושים, או את העדר הכיבושים, של השבטים השונים. ניתוח של הרשימות חושף מבנה שמציג הדרדרות מתמדת עם התקדמות הרשימה. שבט יהודה מצליחים לכבוש, ואת מעט הערים שלא כבשו הנביא מזכיר בצורה לא ביקורתית: "וַיְהִי ה' אֶת־יְהוּדָה וַיֹּרֶשׁ אֶת־הָהָר כִּי לֹא לְהוֹרִישׁ אֶת־יֹשְׁבֵי הָעֵמֶק כִּי־רֶכֶב בַּרְזֶל לָהֶם". לגבי שאר השבטים מכאן ואילך מוזכרות רק הערים **שלא** הצליחו לכבוש. 
בנימין לא כבשו את ירושלים **עד היום הזה**, אבל מנשה כן הצליחו לכבוש בשלב מאוחר יותר ובכל זאת לא הורישו כי בחרו לגבות מס במקום לקיים את צו ה' ולהוריש את יושבי הארץ:  "וַיָּשֶׂם אֶת־הַכְּנַעֲנִי לָמַס וְהוֹרֵישׁ לֹא הוֹרִישׁוֹ׃"
זהו ציר אחד של הידרדרות,  **בסיבות** בגללן השבטים לא הורישו: מסיבות מוצדקות -> בלי סיבה -> כי בחרו לגבות מס. 
המשך הרשימה מציגה הדרדרות בציר אחר, בהיטמעות התרבותית: לגבי אפרים מוזכר שהכנעני יושבים בתוכם: "וַיֵּשֶׁב הַכְּנַעֲנִי בְּקִרְבּוֹ בְּגָזֶר". אצל אשר כבר יש היפוך ביחסי הכוחות, והאשרים לא הורישו כל כך הרבה ערים עד **שהכנענים הם הרוב**: וַיֵּשֶׁב הָאָשֵׁרִי בְּקֶרֶב הַכְּנַעֲנִי. 
כך אפשר לזהות ציר הדרדרות **בתוצאות** חוסר ההורשה: 
לא מזכירים את הכנעני -> הכנעני יושב בקרב השבט -> השבט יושב בקרב הכנעני.

בשבט האחרון, שבט דן, יש ביקורת על בעיה נוספת שבולטת בספר שופטים והיא **חוסר האחדות בעם**. כשהספר נפתח בואקום המנהיגותי שנוצר בעקבות מות יהושע, אנחנו מצפים לשמוע על מנהיג חדש. כאשר כל עם ישראל שואלים "מִי יַעֲלֶה־לָּנוּ אֶל־הַכְּנַעֲנִי בַּתְּחִלָּה לְהִלָּחֶם בּוֹ" היינו יכולים לצפות שהתשובה "יְהוּדָה יַעֲלֶה הִנֵּה נָתַתִּי אֶת־הָאָרֶץ בְּיָדוֹ" תשקף הובלה של יהודה את העם לכיבוש הארץ, ולא כיבוש שבטי שכל אחד עושה לבד, אחרת למה בכלל לנהל את המלחמה בשלבים אחד אחרי השני?  
גם בהמשך הספר אנחנו נראה איך השבטים היו מפורדים, לא עזרו אחד לשני ולעתים גם היו עוינים אחד לשני עד כדי מלחמות אחים. סיום הרשימה מציג את הבעיה דרך נחלתו של שבט דן: 
בני דן נכשלים בכיבוש ונשארים בלי נחלה, אבל כשאנחנו מגלים שבני יוסף דווקא מצליחים לנצח, והנביא כותב "וַתִּכְבַּד יַד בֵּית־יוֹסֵף", אנחנו מופתעים לגלות מה הם בוחרים לעשות בסוף: "וַתִּכְבַּד יַד בֵּית־יוֹסֵף וַיִּהְיוּ לָמַס". 
לא לעזור לשבט שאין לו נחלה, אלא לדאוג לעצמם כלכלית. 
כך הרשימות של פתיחת ספר שופטים מקדימות את שתי הבעיות המרכזיות של הספר: 1. הפירוד בעם. 2. ההיטמעות ביושבי הארץ. 

ניתן לקרוא את הדברים בהרחבה במאמר שפרסמתי בעבר בדף קשר:

‎ ~ Nethanel Lasry: רשימות הארץ הנשארת - מבוא לחטאי עם ישראל בספר שופטים.pdf • ‎3 pages ‎<attached: 00000563-רשימות הארץ הנשארת - מבוא לחטאי עם ישראל בספר שופטים.pdf>

 ~ Nethanel Lasry: **שופטים פרק ב - פסקת המבוא לספר**

ספר שופטים מיוחד בכך שהוא כולל בתוכו פסקת מבוא שמקדימה עבורנו את מה שעתיד להתרחש במהלך הספר: 
"וַיַּעֲשׂוּ בְנֵי יִשְׂרָאֵל אֶת הָרַע בְּעֵינֵי ה' וַיַּעַבְדוּ אֶת הַבְּעָלִים... וַיִּחַר אַף ה' בְּיִשְׂרָאֵל וַיִּתְּנֵם בְּיַד שֹׁסִים וַיָּשֹׁסּוּ אוֹתָם... וַיָּקֶם ה' שֹׁפְטִים וַיּוֹשִׁיעוּם מִיַּד שֹׁסֵיהֶם: וְגַם אֶל שֹׁפְטֵיהֶם לֹא שָׁמֵעוּ כִּי זָנוּ אַחֲרֵי אֱ–לֹהִים אֲחֵרִים... וְכִי הֵקִים ה' לָהֶם שֹׁפְטִים וְהָיָה ה' עִם הַשֹּׁפֵט וְהוֹשִׁיעָם מִיַּד אֹיְבֵיהֶם כֹּל יְמֵי הַשּׁוֹפֵט כִּי יִנָּחֵם ה' מִנַּאֲקָתָם מִפְּנֵי לֹחֲצֵיהֶם וְדֹחֲקֵיהֶם: וְהָיָה בְּמוֹת הַשּׁוֹפֵט יָשֻׁבוּ וְהִשְׁחִיתוּ מֵאֲבוֹתָם"

נזכיר שתי נקודות לגביהן: 

**מהו שופט?** – תפקיד השופטים בספר שופטים שונה מהביטוי 'שופט' שאנחנו מכירים בימנו, וגם מהמונח 'משפט' שמופיע פעמים רבות בתנ"ך. הרמז למשמעות הבסיסית של השופט היא בפסוק "וַיָּקֶם ה' שֹׁפְטִים וַיּוֹשִׁיעוּם מִיַּד שֹׁסֵיהֶם" - שופט הוא מושיע. בשונה מה'זקנים' אותם אנחנו מכירים ממקומות אחרים בתנ"ך וגם מסוף ספר יהושע, אנשים חכמים שמנהיגים את העם תוך שהעם מקבל את הנהגתם מרצון, השופטים קמים מכוח הנסיבות והשגחת ה' שהובילו אותם להיות במקום הנכון כדי להושיע את ישראל. ניתן לזהות שישנן ציפיות לכך שמעבר להיותו מושיע בקרב הראשוני השופט ימשיך להנהיג את העם כל ימיו: "והָיָה ה' עִם הַשֹּׁפֵט וְהוֹשִׁיעָם מִיַּד אֹיְבֵיהֶם כֹּל יְמֵי הַשּׁוֹפֵט", וכן שישנה ציפיה שהשופט יוביל תיקון מוסרי ודתי: "וְגַם אֶל שֹׁפְטֵיהֶם לֹא שָׁמֵעוּ". לאורך הספר ננסה לבחון את היחס בין השופטים השונים ואת מידת ההתאמה שלהם למודל הזה. 

**היסטוריוסופיה** - התנ"ך איננו ספר היסטוריה יבש. הוא לא מתיימר להציג את המאורעות כפי שהתרחשו ותו לא, אלא מעניק שיפוט ערכי, בוחר מה להציג, מסביר את המגמות ואת התהליכים **במשקפיים נבואיות**. הפסקה שלנו מסבירה את הרקע הא–להי למה שאפשר היה להסביר באופן טבעי: עם ישראל לא סבל מאויביו מסיבות מדיניות, צבאיות וגאו פוליטיות, אלא מסיבות דתיות. לאורך התנ"ך כולו נחווה את השניות הזו בהסבר האירועים כשהתנ"ך מתעקש פעם אחר פעם: "לב מלך ביד ה'" ו"אין לה' מעצור להושיע ברב או במעט". את כל סיפורי התנ"ך נוכל לקרוא במשקפיים של **סיבתיות כפולה**: להבין מה התרחש במישור הריאלי, ויחד עם זאת שיש גם סיבה נסתרת שמקורה בהשגחה העליונה. חלק מהאתגר שעמד בפני הדורות עליהן אנחנו קוראים בתנ"ך היה להפנים את זה: להבין שהדרך לנצח את האויבים היא להישמע לקב"ה, לחזור בתשובה ולתקן, וזהו גם האתגר שעומד בפנינו, לקחת את התובנה הזו מהתנ"ך לחיים שלנו: להבין שלא הכל בידיים שלנו ולחיות את החיים מתוך אמונה שלימה שה' משגיח על עולמו. 
ממליץ לקרוא את דבריו של פרופ' יהודה אליצור בנושא מתוך המבוא לספר שופטים בדעת מקרא "השגחה והיסטוריה". 
בנוסף מצרף גם את הפרק במבוא שמדבר על הרקע ההיסטורי של התקופה וממליץ מאוד גם עליו.

‎ ~ Nethanel Lasry: השגחה והיסטוריה -  אליצור.pdf • ‎5 pages ‎<attached: 00000565-השגחה והיסטוריה -  אליצור.pdf>

‎ ~ Nethanel Lasry: סקירה היסטורית - אליצור.pdf • ‎7 pages ‎<attached: 00000566-סקירה היסטורית - אליצור.pdf>

 ~ Nethanel Lasry: **שופטים פרק ג**

**הגוים שה' הותיר לנסות בם את ישראל:** פרק ג' בתחילתו ממשיך את הנקודה בה מסתיים פרק ב': ה' מותיר בארץ גוים שבני ישראל לא יצליחו להוריש. יש כאן נקודה מעט מבלבלת: אי-ההורשה של גויי הארץ היא גם **חטא** (אי-מימוש הציווי לרשת את הארץ ולא להותיר בה כל נשמה), גם **עונש** (כפי שעולה מסוף הפרק הקודם) וגם **ניסיון להמשך** (כפי שפרקנו ופרק ב' מציינים). ונראה שאכן הדברים גוררים אחד את השני: ה' ציווה את עמ"י להוריש את כל גויי הארץ כדי שלא יושפעו מתרבות עמי כנען. משעה שהם לא עושים זאת ומשאירים בארץ גויים – ההישארות הזו היא גם עונשם וגם ניסיונם של ישראל: עונש בשל הצרות הצבאיות שנפגוש לאורך ספר שופטים, וניסיון בכך שנוצר כאן מבחן תמידי: האם ישראל ישארו נאמנים לה' גם בשכנותם של עובדי עבודה זרה. בין הניסיון לעונש נוצר קשר הדוק שהרי בכל פעם שעם ישראל עוזב את ה' ומושפע מגויי הסביבה, הוא מעניש אותם על ידי אחד מגויי הסביבה המשעבד אותם. 

בסיום הפסקה הפותחת את פרקנו מופיע פסוק עגום: **"וּבְנֵי יִשְׂרָאֵל יָשְׁבוּ בְּקֶרֶב הַכְּנַעֲנִי הַחִתִּי וְהָאֱמֹרִי וְהַפְּרִזִּי וְהַחִוִּי וְהַיְבוּסִי"** בני ישראל לא כבשו את הארץ, אלא התיישבו כמיעוט בקרב עמי כנען (שימו לב כמה התיאור הזה הפוך מן האווירה של ספר יהושע!). גם ההשלכה הדתית בעייתית ועגומה: **"וַיִּקְחוּ אֶת בְּנוֹתֵיהֶם לָהֶם לְנָשִׁים וְאֶת בְּנוֹתֵיהֶם נָתְנוּ לִבְנֵיהֶם וַיַּעַבְדוּ אֶת אֱלֹהֵיהֶם"** - התהליך ממנו הזהירה התורה בספר דברים (דברים ז, ב-ד).

**פרשיית אהוד בן גרא ועגלון מלך מואב:** פרשיה זו נתמעטה מאוד בתיאוריים גיאוגרפיים וצבאיים, ומנגד היא משופעת בתיאורים גרפיים נרחבים מאוד, כמו למשל התיאור המאוד לא-נעים של מיתת עגלון. מה פשר התופעה הזו ביחס להבנת הפרשייה? מצורף מאמרו של **פרופ' יהודה אליצור** שעומד בהרחבה על התופעה הזו בפרשייתנו ומציע שאופן תיאור זה של הפרשייה מדגיש את היד הא-לוהית בהתגלגלות הניצחון על מואב, שכלל צירופי מקרים רבים שהועילו לניצחון מוחץ. מסר זה קריטי לנקודה בה אנו נמצאים בספר שופטים, שהרי שאלת המפתח היא האם עם ישראל יכיר בכך שניצחונו מגיע מאת ה'. **ד"ר נריה קליין** (https://did.li/DoyCN) עמד על כמה ביטויים בפרשייה שיש בהם כפל משמעות, ומראה שביטויים אלה מדגישים גם הם את אותו המסר על ידי אהוד בעצמו – ההדגשה שהישועה באה מאת ה'.

‎ ~ Nethanel Lasry: יהודה אליצור - פרשיית אהוד בן גרא.pdf • ‎6 pages ‎<attached: 00000604-יהודה אליצור - פרשיית אהוד בן גרא.pdf>

 ~ Nethanel Lasry: **שופטים פרק ד - ברק ודבורה, יעל וסיסרא**

בפרקנו יש כמה נקודות מבלבלות: 1. מיהו השופט? בתחילת הפרק דבורה מוצגת כמי ששופטת את ישראל בעת ההיא. אבל בעוד בדרך כלל בספר שופטים המילה "שופט" שמורה למנהיג הצבאי, דבורה היא שופטת במובן של נביאה ומי ששופטת את הבאים אליה למשפט. ואכן, בהמשך הסיפור – מנהיג הקרב הוא ברק, ולא דבורה השופטת. 2. הניצחון ביד אישה – ברק מבקש מדבורה שתבוא עמו למלחמה והיא מסכימה אבל אומרת שיהיה לכך מחיר שתהילת הניצחון לא תגיע לברק – "כִּי בְיַד אִשָּׁה יִמְכֹּר ה' אֶת סִיסְרָא". בשלב זה ניתן לצפות שהאישה בידה ינתן סיסרא היא דבורה. אבל בהמשך הסיפור אנחנו מגלים שהכוונה לאישה אחרת – יעל. 3. גם ברק עצמו, מנהיג המלחמה, לא באמת מוביל ומנהיג את המלחמה. הפסוקים מתארים שהנלחם בפועל הוא הקב"ה, ואת סיסרא לא ברק הורג אלא יעל. נקודה מעניינת נוספת עליה עומד ד"ר נריה קליין היא שהפסוקים יוצרים בלשונם הקבלות רבות בין מנהיגי שני הצבאות – ברק וסיסרא (https://did.li/82DlC). 

הבלבול בשאלה מיהו השופט והמנהיג של המלחמה בפרק מוביל למסקנה שאולי אכן מנהיגים בשר ודם לא הם המושיעים – אלא הקב"ה הוא המושיע. "וַיָּהָם ה' אֶת סִיסְרָא וְאֶת כָּל הָרֶכֶב וְאֶת כָּל הַמַּחֲנֶה לְפִי חֶרֶב לִפְנֵי בָרָק וַיֵּרֶד סִיסְרָא מֵעַל הַמֶּרְכָּבָה וַיָּנָס בְּרַגְלָיו". גם בסיפור הקודם, אהוד בן גרא הקפיד לומר שה' הוא המושיע. אבל בסיפורנו זה לא מסתכם רק בנקודת המבט של המנהיג, אלא הפסוקים עצמם מתארים שהנלחם בפועל הוא הקב"ה, בניגוד לסיפור אהוד בן גרא שבו הודגשו מאוד התכסיסים האנושיים והטקטיקה הטבעית של אהוד בן גרא. הניסוח **ויהם ה'** מזכיר מאוד את **ויהם את מחנה מצרים** (שמות יד, כד) ואולי זה הפתרון לבעיה של ספר שופטים; הדור שלא ראה את ניסי ה' לישראל ביציאת מצרים מתחיל לשכוח את ה'. בפרקנו ה' חוזר לניהול גלוי של המלחמה ביד ה' כדי שגם הדור הנוכחי יראה את יד ה' ויחזור לעובדו. אם נכונים הדברים, צ"ע בשאלה מדוע דבורה מבקרת את בקשתו של ברק להצטרפותה למלחמה – האם הקב"ה העדיף מלכתחילה שהמלחמה תתנהל בצורה טבעית יותר? מדוע?

 ~ Nethanel Lasry: **שופטים פרק ה – בהתנדב עם ברכו ה'**

שירת דבורה וברק כוללת שבח לקב"ה, אבל גם תיאור והערכה לשותפים האנושיים במלחמה,  כשהנושא שחורז את השירה הוא ההתנדבות: בפתיחה אנחנו מוצאים שבח לדבורה עצמה, שמתארת איך היא קמה ועשתה מעשה כשכל הדרכים שממו "חָדְלוּ פְרָזוֹן בְּיִשְׂרָאֵל חָדֵלּוּ, עַד שַׁקַּמְתִּי דְּבוֹרָה שַׁקַּמְתִּי אֵם בְּיִשְׂרָאֵל". בהמשך אנחנו מוצאים קריאה שמעודדת את דבורה וברק לפעול "עוּרִי עוּרִי דְּבוֹרָה, עוּרִי עוּרִי דַּבְּרִי שִׁיר, קוּם בָּרָק וּשֲׁבֵה שֶׁבְיְךָ בֶּן אֲבִינֹעַם", ואז שבח לשבטים המתנדבים וגנאי לשבטים שלא עזרו: "מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ... בִּפְלַגּוֹת רְאוּבֵן גְּדֹלִים חִקְקֵי לֵב: לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֹת עֲדָרִים... וְדָן לָמָּה יָגוּר אֳנִיּוֹת אָשֵׁר יָשַׁב לְחוֹף יַמִּים וְעַל מִפְרָצָיו יִשְׁכּוֹן...". ולבסוף, שבח ליעל שקמה ועשתה מעשה למרות שהייתה מהקיני ששמרו נטרליות: "תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי". 

זה תמיד לא נוח לפעול. בייחוד כשגם אחרים לא פועלים מסביב,  בייחוד כשגם לך יש עיסוקים ובעיות. בני ראובן התמודדו עם מצוקות משל עצמם, לבני אשר היה נוח לא להסתבך עם הכנענים שישבו בקרבם, אבל גם ליעל היה נוח לשמור על הקו שהעם שלה מוביל ולשמור על הכנענים בני ברית שלהם, והיא בכל זאת עשתה את המעשה הנכון. העובדה שיש תירוצים והצדקות לא מצילה את השבטים מהביקורת ומדגישה שוב את מה שיודגש פעמים רבות בהמשך הספר: חוסר הלכידות בעם פוגע ביכולת  להתמודד מול איומים מבחוץ.
ההתמודדות הזו היא התמודדות משמעותית לאורך ספר שופטים: איך דואגים לזה שהשבטים לא יהפכו למרוכזים בעצמם, בנחלות ובבעיות שלהם, ויזכרו שיש סיפור גדול של עם ישראל. **דבורה מצפה מהשבטים שיעשו את מה שנכון, ולא את מה שנוח, וזה גם מה שמצופה מאיתנו.** 

מוזמנים לקרוא בהרחבה את הדברים המצורפים שהרב משה כותב בנושא בספרו מבט אל ההפטרות (מצורף מהvbm).

‎ ~ Nethanel Lasry: הפטרת בשלח.pdf • ‎3 pages ‎document omitted

 ~ Nethanel Lasry: **שופטים פרק ו - איה כל נפלאותיו** 

המלאך שמתגלה לגדעון פותח בקריאת נימוסים מקובלת "וַיֹּאמֶר אֵלָיו ה' עִמְּךָ גִּבּוֹר הֶחָיִל" (למשל, רות ב:ד), אך כמו אותו יהודי שאומרים לו "בוקר טוב" והוא מקשה מה כל כך טוב באותו בוקר, גדעון מפקפק בקביעה שה' איתם, בפסוק טעון מבחינה תיאולוגית: וַיֹּאמֶר אֵלָיו גִּדְעוֹן בִּי אֲדֹנִי **וְיֵשׁ ה' עִמָּנוּ וְלָמָּה מְצָאַתְנוּ כָּל־זֹאת וְאַיֵּה כָל־נִפְלְאֹתָיו** אֲשֶׁר סִפְּרוּ־לָנוּ אֲבוֹתֵינוּ לֵאמֹר הֲלֹא מִמִּצְרַיִם הֶעֱלָנוּ ה' וְעַתָּה נְטָשָׁנוּ ה' וַיִּתְּנֵנוּ בְּכַף־מִדְיָן". 
בתור מי שקראו את הפרקים הקודמים בספר, ואפילו בתור מי שקראו את הפסוקים הקודמים בפרק הזה בדיוק, **התשובה לשאלה של גדעון אמורה להיות ברורה**: ה' נתן את בני ישראל ביד מדין בגלל חטאיהם. גדעון מזכיר את יציאת מצרים שניסיה היו ואינם, וגם הנביא המוכיח, וגם המלאך בבוכים, מזכירים את יציאת מצרים שהייתה יסוד הברית שהופרה ביננו לבין הקב"ה. 

כנגד הציפיות שלנו, המלאך דווקא לא מוכיח את גדעון, וגדעון זוכה בשלב זה לעליית מדרגה בהתגלות, לא עוד מלאך ה', אלא ה' עצמו: "וַיִּפֶן אֵלָיו ה' וַיֹּאמֶר לֵךְ בְּכֹחֲךָ זֶה וְהוֹשַׁעְתָּ אֶת־יִשְׂרָאֵל מִכַּף מִדְיָן הֲלֹא שְׁלַחְתִּיךָ"

ה' אומר, רצית לראות נפלאות? תפעל בנושא ואעזור לך שיהיו נפלאות. משימת הפתיחה תהיה תיקון דתי: לשבור את מזבח הבעל, לגדע את האשרה, ולבנות מזבח לה'. אחרי התיקון הדתי משימת הנהגה: לרתום את העם ולהושיע אותם. 

ולנו נשאר להתלבט: האם גדעון לא מבין את המסר של ספר שופטים, לא מבין את רעיון ההשגחה הא—להית, ואם כך הוא השופט עלינו רק להסיק מה המצב הדתי בעם? או שמא זו לא ביקורת על גדעון, אלא דווקא תכונה משותפת לו ולמנהיג הגדול מכולם, משה רבינו: שידע לבקש עבור עם ישראל בכל תנאי ובכל מצב?

 ~ Nethanel Lasry: שירת דבורה משבחת את השבטים שסייעו במאמץ המלחמתי. בימים אלה אנחנו מרגישים בעצמותינו את ההתגייסות בכלל החברה. לא זו אף זו, אצל דבורה השתתפו במאמץ בעיקר השבטים שסבלו מידי האויב, ואילו אצלנו כל עם ישראל מתגייס. בחזית ובעורף, בהסברה ובשמרטפות - מתנדבת החברה כולה, גם מי שגר הרחק ממוקדי הלחימה והסכנה; מתוך מחוייבות לנצח ישראל.

נייחל כי כשם שאנו מקיימים "בִּפְרֹעַ פְּרָעוֹת בְּיִשְׂרָאֵל **בְּהִתְנַדֵּב עָם** בָּרְכוּ ה", הקב"ה אף הוא יקיים **"מִן־שָׁמַ֖יִם** נִלְחָ֑מוּ הַכּֽוֹכָבִים֙ מִמְּסִלּוֹתָ֔ם נִלְחֲמ֖וּ".

 ~ Nethanel Lasry: **שופטים ז-ח: סיפור גדעון**

סיפורו של גדעון הוא מהמשמעותיים והמפורטים שבספר שופטים, ויש בו כמה נקודות חשובות ויסודיות להבנת הספר. נציין בקצרצרה כמה מהחוטים המקשרים החשובים של הסיפור, וכמובן שאלה ראשי פרקים שניתן להרחיב בהם הרבה יותר:

**א**
**תפקידו של הקב"ה אל מול תפקידו של השופט והעם:** בתחילת הסיפור, גדעון שואל את המלאך המתגלה אליו "איה נפלאות ה' " ותשובתו אל גדעון: **לך בכוחך זה והושעת את ישראל!** כלומר העברת תפקיד המושיע מהקב"ה לעמ"י הנדרש לצאת ולהילחם בכוחות עצמו. המתח הזה ממשיך ללוות את כל הסיפור: בפרק הקודם גדעון כבר עמד לצאת למלחמה, "ויעלו לקראתם" (ו, לה), אבל ברגע האחרון ביקש אות מה' כדי לקבל ביטחון בכך שהוא יושיע את עמו, דהיינו – אין לו די ביטחון בכוחותיו להוביל את המלחמה. בפרקנו הקב"ה מורה לגדעון לצמצם את צבאו כדי שיהיה ברור שהניצחון מגיע מאת ה' (ואולי זו תגובה לבקשת האות על ידי גדעון – הקב"ה נעתר לבקשת האות, אבל יש לכך השלכה – זה אומר שהמלחמה היא ניסית יותר, וממילא צריך לצמצם את הצבא). צמצום הצבא נערך בשני שלבים: בשלב הראשון ההיגיון הוא צבאי, ובשלב השני ההיגיון הוא כנראה דתי (עי' **רש"י**). גם בהמשך המלחמה, הקב"ה מציג לגדעון שתי אפשרויות – לרדת אל המחנה בכוחות עצמו, או לקבל אות נוסף מה' כשלב מקדים לכך שהוא ינצח במלחמה. אפילו בתיאור הקרב עצמו יש שני פסוקים מקבילים שהאחד מתאר שצבא גדעון הוא הנלחם (ז, כ) והשני מתאר שהקב"ה הוא הנלחם (ז, כב). 

**ב**
**ההנהגה: מעמד השופט והיחס העקרוני אל המלוכה:** גדעון מקבל מהקב"ה משימה לצאת למלחמה ולהושיע את ישראל, ועם התקדמות הסיפור גדעון מקבל את המשימה שהוטלה עליו, ולא שוכח להדגיש מספר פעמים שהמלחמה והכוח הם מאת ה', כך למשל: **"קוּמוּ כִּי נָתַן ה' בְּיֶדְכֶם אֶת מַחֲנֵה מִדְיָן"** (ז, טו), **"וַאֲמַרְתֶּם לַה' וּלְגִדְעוֹן"** (ז, יח). לאחר הניצחון במלחמה, העם מרוצה מהמנהיג החדש ומבקש ממנו לשדרג את מעמדו משופט למעין מלך: **"וַיֹּאמְרוּ אִישׁ יִשְׂרָאֵל אֶל גִּדְעוֹן מְשָׁל בָּנוּ גַּם אַתָּה גַּם בִּנְךָ גַּם בֶּן בְּנֶךָ כִּי הוֹשַׁעְתָּנוּ מִיַּד מִדְיָן"** (ח, כב). גדעון מתנגד להצעה זו בטענה שאין למנות מלך בשר ודם – שהרי ה' הוא המלך: **ה' ימשול בכם!** פסוק זה משמעותי מאוד ביחס לסוגיית המלוכה במקרא שהיא סוגיה רחבה שעולה במקומות נוספים (דברים יז, שמ"א ח, ישעיהו ב, דה"א כט ועוד ועוד). אצלנו עולה תמונה שאין מקום למלכות בשר ודם, משום שה' הוא המלך. מצד שני, פסוקי מפתח בספר שופטים תולים את הבעיות של ספר שופטים בכך שאין מלך, למשל "בַּיָּמִים הָהֵם אֵין מֶלֶךְ בְּיִשְׂרָאֵל אִישׁ הַיָּשָׁר בְּעֵינָיו יַעֲשֶׂה" (יז, ו). למרות התנגדותו הרשמית לבקשת העם, מעשיו של גדעון בהמשך תופסים כיוון הפוך: הוא מקים אפוד וגורם לכל ישראל לזנות אחריו "וַיִּזְנוּ כָל יִשְׂרָאֵל אַחֲרָיו שָׁם וַיְהִי לְגִדְעוֹן וּלְבֵיתוֹ לְמוֹקֵשׁ" (ח, כז), ולבנו הוא קורא **אבימלך** (שימשיך ללוות אותנו בפרקים הבאים).


**ג**
**מצבו של עם ישראל והיחס בין השבטים:** שאלת מפתח בספר שופטים היא האם עמ"י רואה את עצמו כעם אחד, או שכל שבט דואג לענייניו שלו בלבד. גדעון כשופט חווה הצלחות גדולות בתחום זה: כאשר הוא מזעיק אנשים למלחמה, הוא סוחף אחריו את שבטי נפתלי, אשר ומנשה ועוד תחת הביטוי **איש ישראל** שמסמל את העובדה שהשבטים רואים את עצמם בצורה משמעותית כחלק מעם ישראל. גדעון אף מתמודד בהצלחה עם תגובתם הקשה של שבט אפרים על כך שלא קראו להם בשלב הראשון של המלחמה וגורם להם לתחושה טובה על חלקם במלחמה. קו חיובי זה מתחיל להיסדק במאבק שנוצר מול אנשי סוכות ופנואל – מאבק אותו גדעון לא מצליח לפתור, והוא אף חוזר לנקום בהם לאחר הניצחון בקרב. וייתכן שבשלב זה מתחילה הידרדרות גם בציר הקודם שהזכרנו – גדעון שם את עצמו במוקד במהלך הנקמה: "אֲשֶׁר חֵרַפְתֶּם **אוֹתִי** לֵאמֹר" (שופטים ח, טו).

למעוניינים להרחיב עוד בעניין סיפורו של גדעון, מצורף שיעור של **הרב בזק** מימי העיון בתנ"ך, ומאמר מקיף של **ד"ר נריה קליין** מכתב העת **מגדים**.

 ~ Nethanel Lasry: https://youtu.be/SEpcrBQ_xTY?si=bCV0wvXmxu-3Yi4u

‎ ~ Nethanel Lasry: נריה קליין סיפור גדעון, מגדים נג.pdf • ‎31 pages ‎document omitted

 ~ Nethanel Lasry: **שופטים פרק ט - משל האטד**

הפרק שלנו, ובתוכו משל האטד, מפורסמים כמקורות בולטים להתנגדות למלוכה בתנ"ך. סיפור אבימלך, שזומם מזימות ורוצח את דרכו להנהגה מהווה מודל למלוכה גרועה: אדם תאב שליטה, שבמקום להגן על נתיניו מאויב חיצוני, הוא עצמו הורג אותם. ומשל האטד מציג את המלוכה כבחירה אחרונה של אנשים שאין להם דברים טובים יותר לעשות. מי שיודע לייצר לעולם תועלת, בוחר לייצר תועלת, ורק האטד שאין לו פירות מוכן למשימה.  
פרופ' רוזנסון בספרו "שפוט השופטים" מצביע על נקודה שמובילה לתמונה מעט יותר מורכבת. הבחירה של הזית, התאנה והגפן שלא ללכת "לנוע על העצים" היא בחירה שמאפשרת להם להתעסק בגידולים האישיים שלהם, ויש לה גם משמעות לאומית. לא תתכן מלוכה בלי ויתורים. הצורך למלוך על כל ישראל, אומר שצריך לבחון עוד שיקולים, שצריך להתעסק בעוד רצונות, ואומר שאי אפשר להשקיע במשפחתך ובנחלתך האישית (ראו את דוד למשל שהעתיק את מושבו לחברון, ולאחר מכן לירושלים). כאשר האנשים הטובים לא מוכנים לשלם את המחיר, ונשארים בתוך ד' אמותיהם נוצר ואקום שמאפשר לאטדים להתרומם. 
בשיעור מימי העיון, אלי עסיס טוען שמשל האטד אינו מבטא התנגדות למלוכה אלא התנגדות למלוכת אבימלך. כאשר המנהיג לא חושב על טובת העם, אלא על טובתו האישית הסוף יהיה מר, בין אם זה שופט, מלך או חבר כנסת מודרני. 
אם הביקורת פה איננה ביקורת על מלוכה בכלל, אלא על מלוכה פסולה, כזו שבה המלך לא חושב על עמו, וכזו שבה יש רצח ומלחמות פנימיות, כיצד ניתן לבחור בין השתיים? **איך ניתן ליצור מלוכה שהמלך בה תמיד חושב על עמו**, ואיך ניתן ליצור מלוכה שבה האש לא יוצאת מן האטד ושורפת את ארזי הלבנון?

מצורף השיעור של פרופ' עסיס מימי העיון.

 ~ Nethanel Lasry: https://www.hatanakh.com/lessons/%D7%99%D7%95%D7%AA%D7%9D-%D7%9E%D7%95%D7%9C-%D7%90%D7%91%D7%99%D7%9E%D7%9C%D7%9A

‎ ~ Nethanel Lasry: ‎<attached: 00000639-PHOTO-2023-10-23-10-06-32.jpg>

 ~ Nethanel Lasry: **שופטים פרק י - ותקצר נפשו בעמל ישראל**

בפרק שלנו משהו נסדק – עם ישראל זועק, וה' לא רוצה להקשיב. לאחר שהקב"ה מוכר את בני ישראל ביד עמון ופלשתים – האויב מצפון מזרח והאויב מדרום מערב – עם ישראל זועק ומתוודה, ובמקום להציג את השופט הבא התנ"ך מביא את תשובתו הקשה של ה': "וַיֹּאמֶר ה' אֶל בְּנֵי יִשְׂרָאֵל הֲלֹא מִמִּצְרַיִם וּמִן הָאֱמֹרִי וּמִן בְּנֵי עַמּוֹן וּמִן  פְּלִשְׁתִּים: וְצִידוֹנִים וַעֲמָלֵק וּמָעוֹן לָחֲצוּ אֶתְכֶם וַתִּצְעֲקוּ אֵלַי וָאוֹשִׁיעָה אֶתְכֶם מִיָּדָם: וְאַתֶּם עֲזַבְתֶּם אוֹתִי וַתַּעַבְדוּ אֱלֹהִים אֲחֵרִים לָכֵן **לֹא אוֹסִיף לְהוֹשִׁיעַ אֶתְכֶם**: **לְכוּ וְזַעֲקוּ אֶל הָאֱלֹהִים אֲשֶׁר בְּחַרְתֶּם בָּם** הֵמָּה יוֹשִׁיעוּ לָכֶם בְּעֵת צָרַתְכֶם".
האשראי של בני ישראל נגמר. ה' הושיע אותנו יותר מדי פעמים בלי שנחזור אליו, ולכן ה' מודיע שהוא לא ישוב ויושיע אותנו. 
בתגובה להחלטה המייאשת שמוסר הנביא, עם ישראל מתחיל במהלך של תשובה ומצרף לוידוי גם עזיבת החטא: "וַיֹּאמְרוּ בְנֵי יִשְׂרָאֵל אֶל ה' חָטָאנוּ עֲשֵׂה אַתָּה לָנוּ כְּכָל הַטּוֹב בְּעֵינֶיךָ אַךְ הַצִּילֵנוּ נָא הַיּוֹם הַזֶּה: **וַיָּסִירוּ אֶת אֱלֹהֵי הַנֵּכָר מִקִּרְבָּם וַיַּעַבְדוּ אֶת ה'**" והנביא מתאר את תגובת ה' במשפט עמום: "וַתִּקְצַר נַפְשׁוֹ בַּעֲמַל יִשְׂרָאֵל".
יש שני כיוונים להבין את משמעות המילה "עמל", וכל אחת תוביל לביאור אחר של הפרשיה: הפרשנים מפרשים 'עמל' במשמעות של טרחה וסבל, וממילא את הביטוי כולו כקביעה שה' לא היה מסוגל לשאת את הסבל של ישראל, ובצירוף לעובדה שחזרו בתשובה התחרט והחליט לסלוח ולהושיע אותם. מתוך קביעה כזו נפגוש בדמותו של יפתח השופט שיושיע את ישראל מבני עמון בפרק הבא. 
האפשרות השניה היא הדרך הנפוצה יותר להבין את המילה 'עמל' בתנ"ך – שקר או מעשים רעים (פעמים רבות בא בתקבולת עם המילה 'אוון': למשל "לא הביט און ביעקב ולא ראה עמל בישראל", "רהבם עמל ואוון"). לפי זה, קצרה נפשו של ה' מלראות במעשי התשובה של ישראל, שעושים עצמם כאילו חוזרים בתשובה ובאמת יחזרו לחטוא בקרוב. 
לפי קריאה זו הפרק שלנו הוא נקודת תפנית בקורות ימי ישראל, **וה' לא שולח מושיע** שיפתור את הבעיה: יפתח יצליח להכניע את העמונים במזרח, אך הם ישובו ויופיעו בימי שאול. ואת הפלשתים בדרום שמשון לא יצליח להכניע אלא רק "יחל להושיע את ישראל" ונפגוש אותם עוד רבות במהלך ספר שמואל במלחמות נגד עלי, שמואל, שאול ודוד.

 ~ Nethanel Lasry: **שופטים פרק י"א – יפתח ומדין**

לאחר התפנית שבפרק י' במערכת היחסים בין עם ישראל לקב"ה, מנהיגי הגלעד אכן מתקשים למצוא שופט שינהיג אותם במלחמה. בצר להם הם פונים ליפתח (שלא מוצג בפסוקים כדמות דגולה במיוחד) בבקשה שיוביל את המלחמה. תגובתו של יפתח: **"וּמַדּוּעַ בָּאתֶם אֵלַי עַתָּה כַּאֲשֶׁר צַר לָכֶם"** (יא, ז). וקשה שלא להקביל את תגובתו של יפתח לזקני גלעד, אל דבר ה' לעם ישראל בפרק הקודם (להבדיל, כמובן): לאחר שעבדתם עבודה זרה, מדוע בצר לכם אתם פונים אלי? פנו אל העבודה הזרה שתושיע אתכם! ההקבלה הזו אולי מדגישה את העובדה שהקושי למצוא מנהיג לקרב הוא מימוש דברי ה' מן הפרק הקודם – כעת ה' אינו ממציא שופט לעם ישראל.

סיפור המלחמה של יפתח בבני עמון נושא אופי מתמיה מכמה היבטים: רוב ניכר של הפסוקים מוקדש לנאומו של יפתח למלך עמון, בעוד את המלחמה עצמה מתארים רק שני פסוקים (!) בשונה מן הסיפורים הקודמים בספר, בהם הקרבות מתוארים באריכות. בנוסף, נאום יפתח עצמו מבלבל מאוד: הוא פונה למלך בני עמון, אבל מפרט באריכות את תולדות מלחמת ישראל בבני מואב, ולא ברור מדוע זה רלוונטי לדיון עם מלך עמון. בסופו של דבר, ה' נותן את בני עמון בידו של יפתח. **הרב בזק** בשיעור שהועבר בישיבה בשנת התשע"ז (מצורפת הקלטה) שואל מדוע ה' מסייע ליפתח לנצח, הרי בפרק הקודם ראינו שה' הודיע כי לא יושיע את ישראל? הוא מציע שה' סייע ליפתח לנצח במלחמה בעקבות הנאום שלו, ולא בשביל ישראל אלא בשביל כבוד שמים: לאחר הנאום, הפסד של ישראל במלחמה היה מוביל לחילול ה'. בשיעורו, הרב בזק מתייחס באריכות גם לנאומו של יפתח על חלקיו השונים, ומציע שהדומיננטיות של בני מואב בנאום יפתח לבני עמון משרתת מסר רטורי מתוחכם.

‎ ~ Nethanel Lasry: ‎<attached: 00000651-AUDIO-2023-10-24-08-35-57.mp3>

 ~ Nethanel Lasry: **שופטים פרק י"ב – יפתח כשופט**

ספר שופטים מציג לנו הידרדרות הדרגתית במצבו של עם ישראל. בפרק י' ראינו שה' מכריז במפורש על נקודת מפנה – לאחר כמה סבבים של הפרת הברית, זעקה אל ה' וישועה מאת ה', כללי המשחק משתנים וה' אומר "לא אוסיף להושיע אתכם" בתגובה לזעקת העם אל ה'. אנחנו רואים שלקראת המלחמה, שרי גלעד אכן מתקשים למצוא מנהיג. גם כאשר הם פונים ליפתח שיוביל את הקרב, הם לא מציעים לו להיות המנהיג אלא רק להיות המפקד של המלחמה. יפתח הוא הדורש לעצמו את תפקיד ההנהגה כגמול על הובלתו את הקרב. דמותו של יפתח כשופט בעייתי עולה גם בפרקנו, בו מתעורר מתח המקביל לחלוטין לסיפורו של גדעון, שעוזר לנו לעמוד על ההידרדרות ההדרגתית של ספר שופטים: גם גדעון וגם יפתח נדרשו להתמודד עם **אתגר דומה מאוד** – **שבט אפרים מרגיש מקופח** על כך שלא קראו לו לקרב. גדעון הצליח להרגיע את הרוחות בעזרת שיח, וניכר שהניח את דעתם של שבט אפרים. ואילו תגובתו של יפתח לשבט אפרים תוקפנית: הוא כביכול משיב לטענתם, אבל הפסוקים לא מספרים לנו מה הייתה תגובתם של אנשי אפרים, ואולי זה משקף את העובדה שיפתח עצמו לא הקשיב לתגובתם: הוא רק הסביר להם מדוע הוא צודק, וישר יצא לקרב - מלחמת אחים שבה נטבחו עשרות אלפים מבני אפרים.

**גיאוגרפיה בפרק:** מסיפורנו אפשר להבין שהיו מושבות של בני אפרים בעבר הירדן, בגלעד. מצורף מאמר העוסק בניתוח הקשרים המשמעותיים שבין השומרון לבין הגלעד – הן מבחינה גיאוגרפית, והן באופן שהקשר הזה בא לידי ביטוי במקרא. העובדה שהיה קשר משמעותי בין הגלעד לשומרון, אולי יכולה להסביר מדוע היו (אם אכן היו) בני אפרים שהתיישבו בעבר הירדן, בנחלת מנשה.

‎ ~ Nethanel Lasry: גלעד בתוך אפרים בתוך מנשה - הגלעד והשומרון.pdf • ‎5 pages ‎<attached: 00000653-גלעד בתוך אפרים בתוך מנשה - הגלעד והשומרון.pdf>

 ~ Nethanel Lasry: **שופטים פרק יג - משנים מפני השלום**

בפרק שלנו אנחנו יכולים למצוא סוג של 'שקר' של הקב"ה. ד"ר יושי פרג'ון מצביע על השמטות מידע בתוך הסיפור, ששופכות אור על הרעיון שמאחורי התגלות המלאך לאשת מנוח. 

כל סיפור פקידה של עקרה, טומן בחובו רמז לכך שמדובר בילד שהגיע לעולם שלא כדרך הטבע. בהתנהלות הטבעית של העולם האישה לא הייתה אמורה ללדת, והילד הזה שייך לקב"ה שהפר את חוקי הטבע למענו. ממילא, בכל סיפור כזה אנחנו נחפש את היעוד של אותו ילד שראוי לגדולה.  
ובאמת, המלאך מציג את התנאים לפיהם ראוי לגדל את הילד, וגם מבטיח את יעודו: "וְעַתָּה הִשָּׁמְרִי נָא וְאַל תִּשְׁתִּי יַיִן וְשֵׁכָר וְאַל תֹּאכְלִי כָּל טָמֵא: כִּי הִנָּךְ הָרָה וְיֹלַדְתְּ בֵּן וּמוֹרָה לֹא יַעֲלֶה עַל רֹאשׁוֹ כִּי נְזִיר אֱלֹהִים יִהְיֶה הַנַּעַר מִן הַבָּטֶן **וְהוּא יָחֵל לְהוֹשִׁיעַ אֶת יִשְׂרָאֵל מִיַּד פְּלִשְׁתִּים:** (י"ג, ד־ה) 
אך כאשר האישה מציגה את הסיפור למנוח בעלה, היא מעלימה את היעוד: "וַיֹּאמֶר לִי הִנָּךְ הָרָה וְיֹלַדְתְּ בֵּן וְעַתָּה אַל תִּשְׁתִּי יַיִן וְשֵׁכָר וְאַל תֹּאכְלִי כָּל  טֻמְאָה כִּי נְזִיר אֱ–לֹהִים יִהְיֶה הַנַּעַר מִן הַבֶּטֶן עַד יוֹם מוֹתוֹ:". 
פרט המידע שהיא בוחרת להשמיט הוא המרכז של הסיפור, הרי הוא מה שהופך את האירוע הזה לתשובה לבעיה הלאומית ולא רק למענה לטרגדיה פרטית. היא כנראה משמיטה את החלק הזה כי מספיק קשה להאמין שאישה עקרה תלד, והיא חושבת שבעלה לא יאמין להבטחה שדווקא הבן שלהם יהיה המושיע. 
מנוח מרגיש במידע שחסר, ומתפלל לה' שישלח את איש הא–להים שיספר להם מה היעוד של הנער: " וַיֶּעְתַּר מָנוֹחַ אֶל ה' וַיֹּאמַר בִּי אֲדוֹנָי אִישׁ הָאֱ–לֹהִים אֲשֶׁר שָׁלַחְתָּ יָבוֹא נָא עוֹד אֵלֵינוּ וְיוֹרֵנוּ מַה נַּעֲשֶׂה לַנַּעַר הַיּוּלָּד:". 
אך כאשר הקב"ה שולח את המלאך בפעם השניה, הוא מגיע שוב לאישה כשהיא נמצאת בלי בעלה, ובכך אנחנו רואים רמז לכך שהוא מגיע **בעקבות** תפילתו של מנוח, אבל **עבור האישה**. 
כאשר מנוח שואל את המלאך מה הוא אמר, אפשר להניח שהאישה בהיסטריה. משום שאם הוא יגיד את האמת יתברר שהיא השמיטה פרטים. אך כאשר המלאך מדגיש שהוא צריך לעשות "ככל אשר אמרתי אל האשה", מנוח חושב שהוא אומר את המסר השלם, ובעצם המלאך מתאים את דבריו לדברי האשה: "וַיֹּאמֶר מָנוֹחַ עַתָּה יָבֹא דְבָרֶיךָ מַה יִּהְיֶה מִשְׁפַּט הַנַּעַר וּמַעֲשֵׂהוּ: וַיֹּאמֶר מַלְאַךְ יְקֹוָק אֶל מָנוֹחַ מִכֹּל אֲשֶׁר אָמַרְתִּי אֶל הָאִשָּׁה תִּשָּׁמֵר: מִכֹּל אֲשֶׁר יֵצֵא מִגֶּפֶן הַיַּיִן לֹא תֹאכַל וְיַיִן וְשֵׁכָר אַל תֵּשְׁתְּ וְכָל טֻמְאָה אַל  תֹּאכַל כֹּל אֲשֶׁר צִוִּיתִיהָ תִּשְׁמֹר:"
המלאך לא התגלה כדי להשלים את הפרטים עבור מנוח, אלא כדי להעניק לאשה את האמינות לה הייתה זקוקה. ההתערבות של הקב"ה בעולם גורמת לבעיות בחיים האישיים של האישה, **והקב"ה מוכן להטעות בשביל השלום.**

 ~ Nethanel Lasry: **שופטים פרק יד - שמשון הגיבור**

דמותו של שמשון היא דמות ייחודית בין גיבורי התנ"ך, ולמעשה הייתה יכולה למצוא את מקומה בתוך המיתולוגיה היוונית: דמות שידועה בכוח פיזי וביכולת מלחמה, שמבלה את זמנה במשתאות ובמערכות יחסים עם עם נשים, נקמנית, ובעלת "עקב אכילס". 
מה המסר התנ"כי שאפשר ללמוד מגיבור כזה? 
בשיעור מימי העיון בתנ"ך, ד"ר יושי פרג'ון מראה שהסוד טמון באויב איתו שמשון מתמודד — הפלשתים. 
הפלשתים מזוהים ארכיאולוגית עם "גויי הים", אומה שהגיעה מארצות יוון, התיישבה באיזור ארץ ישראל והשתלטה בכוחה הרב על המרחב. שמשון הגיבור משקף דמות שיוצאת מתוך התרבות שלהם, ומנסה להתמודד עם הפלשתים **בכלים שלהם — כוח.**
אלא שהנסיון הזה נכשל. בפרקים שנלמד מחר, נראה ששמשון יהיה השופט הראשון שנכשל בעת מילוי תפקידו. הוא לא מצליח להושיע את ישראל, הולך אחרי עיניו ותאוותיו ומסתפק בלהרוג פלשתים תוך תפילה ותקווה למוות מכובד. **שמשון היה כל כך גיבור שהפך לפלשתי בעצמו.**
את שמשון יחליף דגם של גיבור אחר, נזיר מבטן, שמקבל כוח רוחני במקום כוח גופני: שמואל הנביא יצליח להנהיג את ישראל ולהביס את הפלשתים בשדה הקרב, אך גם שמואל ייכשל. לא משום שיפסיד לפלשתים, אלא משום שהעם לא ירצה אותו ויעדיף מלך ככל הגויים. 
בשלב הסופי אנחנו נפגוש גיבור חדש: גם הוא מתמודד עם אריה, גם הוא מביס אויב חזק בכוחות עצמו, וגם הוא מנצח את הפלשתים: דוד המלך שהוא גם גיבור מכה אריות ולוחם גדול, וגם גיבור רוחני שיוצא לקרב בשם ה' ומחבר ספר תהלים. הוא הגיבור האולטימטיבי, והוא זה שינחיל לפלשתים תבוסה מוחלטת.   

מוזמנים לשמוע את השיעור המלא בקישור המצורף.

 ~ Nethanel Lasry: https://www.hatanakh.com/lessons/%D7%9E%D7%A9%D7%9E%D7%A9%D7%95%D7%9F-%D7%9C%D7%92%D7%95%D7%9C%D7%99%D7%AA

 ~ Nethanel Lasry: **שופטים טו-טז: המשך סיפורי שמשון**

הפרקים של היום ממשיכים את סיפורי שמשון. דמותו של שמשון והסיפורים סביבו חריגים ומפתיעים מאוד ביחס לתבניות המוכרות לנו בספר שופטים. ואולי זו מגמה שמתחזקת עם התקדמות הספר – ככל שהספר מתקדם, הסיפורים שבו נעשים יותר ויותר מפוקפקים, עד שנגיע לצערנו לפרשת פילגש בגבעה.

סיפורי שמשון מותירים אותנו כקוראים מאוד מבולבלים, בשני מישורים. המישור הראשון הוא מישור **היחס בין שמשון לקב"ה.** מצד אחד, מספר פעמים נאמר **שצלחה עליו רוח ה'** ונראה שה' נמצא עמו. מצד שני, האופן שבו שמשון מושיע את ישראל נעשה בצורה מפוקפקת מאוד – סיפורי שמשון מציגים תיאור שמעורר בנו אי-נוחות: בסיפוריו של שמשון נראה שהוא הולך אחר תאוותיו לנשים ולכבוד. מישור נוסף שיש בו פער משמעותי בדמותו של שמשון כשופט הוא **היחס בין שמשון לבין עם ישראל.** אצל שאר השופטים, ברור שהשופט הוא נציגו ומנהיגו של העם בפעולותיו. ואילו בסיפורי שמשון נראה ששמשון פועל על דעת עצמו; הסיפורים סובבים סביב הרפתקאותיו האישיות, ו"על-הדרך" נוצרת גם נקמה אגרסיבית בפלישתים. בפער הזה אנחנו נתקלים באופן בולט כאשר אנשי יהודה יורדים לאסור את שמשון ולהסגירו בידי פלישתים (טו, יא-יג) – פתאום מתגלה שהעם בכלל מתנגד למעשיו של שמשון. גם חז"ל התלבטו כיצד להתייחס לדמותו של שמשון (עיינו בבלי סוטה ט ע"ב – י ע"א). 

פסוק מפתח בהבנת סיפורי שמשון נמצא עוד בפרק י"ד **"וְאָבִיו וְאִמּוֹ לֹא יָדְעוּ כִּי מֵה' הִיא כִּי תֹאֲנָה הוּא מְבַקֵּשׁ מִפְּלִשְׁתִּים וּבָעֵת הַהִיא פְּלִשְׁתִּים מֹשְׁלִים בְּיִשְׂרָאֵל"** (פס' ד) – מי מבקש תואנה – שמשון או ה'? האם שמשון פועל לשם שמים, או ששמשון פועל מתוך תאוותיו האישיות והקב"ה מכוון את הדברים לישועת עמו? 

ואולי יש לחלק בין שני חלקים בסיפורי שמשון: בסיפור האשה התמנית על גלגוליו עד סוף פרק ט"ו, אפשר לומר ששמשון פעל מתוך מניעים חיוביים (אמנם בדרך מפוקפקת) ואף הצליח לבסס את מעמדו כשופט שהעם כן מקבל; פרק ט"ו נחתם במילים **"וַיִּשְׁפֹּט אֶת יִשְׂרָאֵל בִּימֵי פְלִשְׁתִּים עֶשְׂרִים שָׁנָה"** (טו, כ). אבל בסיפור דלילה, הפסוקים מציינים שמעשיו של שמשון נבעו מתאווה אישית – "וַיְהִי אַחֲרֵי כֵן **וַיֶּאֱהַב אִשָּׁה** בְּנַחַל שֹׂרֵק וּשְׁמָהּ דְּלִילָה" (טז, ד); ואכן סיפור זה נגמר במפלתו של שמשון: אהבתו לדלילה גוברת על שיקול דעתו ועל מעמדו כשופט. חז"ל עמדו על כך, באמרם "שמשון הלך אחר עיניו, לפיכך נקרו פלשתים את עיניו" (משנה סוטה א, ח). מפלתו של שמשון מובילה לחילול ה' גדול, והפסוקים מתארים באריכות את שבחיהם של הפלישתים לאלוהיהם על ניצחונם את שמשון. אולי זו הסיבה שהקב"ה נעתר לתפילתו האחרונה של שמשון; אם כי המניע ששמשון מציין בתפילתו הוא "אנקמה... משתי עיני מפלישתים" (טז, כח) – שמשון, גם ברגעיו האחרונים, מעוניין בנקמתו האישית בפלישתים.

ואולי הדברים קשורים לנקודה שספי ציין אתמול: אשת מנוח סיפרה לו על ייעודו של שמשון כנזיר, אבל לא על ייעודו כמושיע ישראל. ייתכן וזו הסיבה שלאורך הפרקים שמשון מתפתח כגיבור גדול לפני ה' (בהיותו נזיר), אבל לא כשופט העובד בשיתוף פעולה עם ישראל למען ישועתם.

 ~ Nethanel Lasry: https://youtu.be/pSc4VQ68Tvw?si=JQks6gvCLzGWqmFC

‎ ~ Nethanel Lasry: חגי משגב, סיפורי שמשון - עיון ספרותי ורעיוני.pdf • ‎10 pages ‎<attached: 00000671-חגי משגב, סיפורי שמשון - עיון ספרותי ורעיוני.pdf>

 ~ Nethanel Lasry: **שופטים יז - סיפורי 'אין מלך בישראל'**

הפרקים של היום פותחים את החלק השלישי והאחרון של ספר שופטים. ספר שופטים מתחלק לשלושה חלקים, החלק הראשון (א'־ב') הוא מבוא לספר: בתיאור ההורשה החלקית של עם ישראל. החלק השני (ב'־ט"ז) הוא גןף הספר: סיפורי השופטים, והחלק השלישי (י"ז־כ"א) הוא שני סיפורי מעשה עצובים ממהלך ימי השופטים. ישנם רעיונות מרכזיים שמודגשים בכל שלושת החלקים, ומועברים אלינו בג' תצורות שונות, וישנם רעיונות שייחודיים לכל חלק.

אחד המסרים שמודגשים לאורך הספר הוא **הפירוד והפיצול של העם**. זה מתחיל בחלק הראשון של הספר בכך שכל שבט נלחם לבדו ולא מסייע אחד לשני. ממשיך בהדגשה של חוסר ההתנדבות בימי דבורה, מגיע למלחמות אחים אצל שופטים מאוחרים יותר (אבימלך, יפתח, שמשון), ויסתיים בשוד לאור יום בפרקים של היום וקרוב מאוד למחיקת שבט מישראל בסיפור פילגש בגבעה שנלמד מחר. ברמה האידיאלית עם ישראל היה צריך לזכור שהוא עם אחד, לשמור על החוק והסדר, ולעזור אחד לשני בעתות צרה. אך ברמה המעשית ספר שופטים מוכיח שעם ישראל באותה תקופה לא היה מסוגל: ההיטמעות בקרב הגויים השכיחה את העובדה שכולנו חלק ממשהו גדול. היא גרמה לכל שבט לשקוע בעצמו, לספוג את התרבות המקומית, לרופף את האחווה ולרופף את המוסר. 

אם עם ישראל לא מסוגל להתגייס בעצמו לעזור אחד לשני. אם הוא לא מסוגל לשמור על מוסר ועל רמה דתית מתוך מחויבות פנימית, או לכל הפחות מתוך פחד מפני הקב"ה מלך העולם, אז יש צורך במלך בשר ודם שיעשה את העבודה. 
יש מחירים כבדים להמלכת מלך בשר ודם כמו שראינו בסיפור גדעון ועוד יותר בסיפור אבימלך, אבל לפעמים צריך לשלם את המחיר. **עם ישראל זקוק לשלטון מרכזי** שישליט סדר, ושיכפה על כל העם לעזור למי שצריך עזרה. 

החלק השלישי של הספר מדגיש בדיוק את זה. הפזמון החוזר: "בַּיָּמִים הָהֵם אֵין מֶלֶךְ בְּיִשְׂרָאֵל אִישׁ הַיָּשָׁר בְּעֵינָיו יַעֲשֶׂה" מדגיש את הרפיון המוסרי: כל אחד עושה מה שמתחשק לו, ואין מלך שיקבע את הנורמה. 
ברמה הדתית עם ישראל לומד מהכנעני, מקים בית א–להים שמבוסס על גניבה ושקר ומנסה להתחרות במשכן האמיתי בשילה. ברמה החברתית נער לוי שזוכה למחסה בוגד במיטיבו, ושבט שלם חוטף כהן ופסלים מתוך מחשבה שזו הדרך לבנות מקדש ומתוך ידיעה ברורה שהם לא יצטרכו לשלם את המחיר. בפרקים הבאים נראה גם השחתה מוסרית והתעללות מינית, ואחר כך מלחמת אחים והשמדת עיר חפה מפשע. 
**עם ישראל זקוק למלך**. בשביל השאלה **איך צריך להיראות המודל של המלך** הראוי לעם ישראל, יש לנו את ספר שמואל שנתחיל השבוע בעז"ה.

 ~ Nethanel Lasry: **שופטים י"ח – מתי קרו הסיפורים?**

כל סיפורי החלק השלישי של ספר שופטים לא כוללים תיאורי זמן. ישנו פירוט גיאוגרפי משמעותי, והתעלמות מהתיארוך. 'סדר עולם' קובע ששני הסיפורים התרחשו בתחילת תקופת השופטים. כך מסבירים בעקבותיו הפרשנים הקלאסיים, וכך גם מסתבר לומר בפשוטו של מקרא: 
1. הסיפור הראשון מדבר על נדידת שבט דן: סיפור זה מופיע גם בספר יהושע, ובאופן כללי מסתבר שהתרחש יחסית בראשית ימי ההתנחלות. 
2. עם ישראל עודנו עובד את ה'. הם עושים זאת בצורה מעוותת ולומדים הרבה מהכנענים שמסביב: **"הִקְדַּשְׁתִּי אֶת הַכֶּסֶף לַה'** מִיָּדִי לִבְנִי לַעֲשׂוֹת פֶּסֶל וּמַסֵּכָה" (שופטים יז:ו), אבל עוד מנסים לעבוד את ה'. לכן מדובר על תקופה שמוקדמת למפנה של ספר שופטים בו מתואר "וַיַּעַזְבוּ אֶת ה' וְלֹא עֲבָדוּהוּ"(שופטים י:ו)
3. שמו של הנער הלוי שנחשף בסוף הסיפור הוא "יהונתן בן גרשום בן מנשה" כאשר הנו"ן תלויה באוויר, מה שנראה כ"יהונתן בן גרשום בן משה". המסורת מזהה את הנער הלוי כנכד של משה רבינו ומבינה שהתליה היא כדי שלא לבזות את משה. אם אכן מדובר בנכד של משה רבינו הוא חייב להיות באיזור הזמן של תחילת ההתנחלות. 

כמו בכל מקרה בו אנחנו משתמשים בכלל "אין מוקדם ומאוחר בתורה", ומבינים שהסדר בספר הוא לא הסדר בו המאורעות התרחשו, עלינו להסביר מדוע נעשה השינוי. **מה התנ"ך מרוויח מכך שאנחנו מסיימים את ספר שופטים בסיפורים האלו?**

 ~ Nethanel Lasry: **שופטים יט – פילגש בגבעה והטקסט כמערכת של פערים**

סיפור פילגש בגבעה הוא אחד הסיפורים המזעזעים שבמקרא. אחד המאפיינים הייחודיים שלו הוא העובדה שההתנהגות הקלוקלת בוקעת באופן בוטה מכל צדדי הסיפור. נציין שתי נקודות בולטות: 1. שימו לב לכינויי היחס בין האיש הלוי לפילגשו לאורך הפרק כדי להבין מה יחסו אליה (למשל: שימו לב לסדר הפסוק – "וְעִמּוֹ צֶמֶד חֲמוֹרִים חֲבוּשִׁים וּפִילַגְשׁוֹ עִמּוֹ"; יט, י). 2. שימו לב להקבלות הרבות בין התנהגות אנשי הגבעה לבין **פרשיית סדום ועמורה.**

שאלה מרתקת שעולה בפרק היא מתי הפילגש מתה. נשים לב שלאחר ההתעללות האישה חוזרת לבית בכוחות עצמה, ונופלת באפיסת כוחות על פתח הבית. **לא נאמר שהיא מתה!** "וַתָּבֹא הָאִשָּׁה לִפְנוֹת הַבֹּקֶר וַתִּפֹּל פֶּתַח בֵּית הָאִישׁ אֲשֶׁר אֲדוֹנֶיהָ שָּׁם עַד הָאוֹר". בבוקר האיש בא לצאת "וַיָּקָם אֲדֹנֶיהָ בַּבֹּקֶר וַיִּפְתַּח דַּלְתוֹת הַבַּיִת וַיֵּצֵא לָלֶכֶת לְדַרְכּוֹ וְהִנֵּה הָאִשָּׁה פִילַגְשׁוֹ נֹפֶלֶת פֶּתַח הַבַּיִת וְיָדֶיהָ עַל הַסַּף" – האיש רואה את האישה נופלת, אבל לא נאמר שהוא רואה שהיא מתה. בפסוק הבא הוא פונה אליה, היא לא עונה לו ופעולתו הבאה היא "להעמיס" את פילגשו על החמור. האם היא מתה? או שהיא עוד הייתה בין חיים למוות ומתה בהמשך הדרך בעקבות אדישות האיש כלפיה? קשה לקבל תשובה לשאלה זו מן הפסוקים. הרגע הראשון שבו אנו יודעים בוודאות שהאישה כבר איננה בין החיים, הוא כאשר האיש מבתר אותה.

כאן אנחנו מגיעים אל אחד הכלים החזקים בלימוד ספרותי של המקרא. במקומות בהם הפסוקים מותירים אותנו בעמימות ובערפול, ניתן לנסות לברר מה הייתה המציאות. אבל ניתן גם לקחת את הפער במסירת פרטי המידע שבסיפור, ולומר **ששם בדיוק טמון המסר של הנביא.** כך בעצם ניתן להתייחס לטקסט הנבואי **כמערכת של פערים.** עיצוב הסיפור מותיר בתוכו פערים מכוונים, שהם עצמם חלק ממגמת הסיפור. בהקשר של סיפור פילגש בגבעה, ייתכן שהפער בשאלה מתי מתה הפילגש משקף את העובדה שגם במציאות, לא בדיוק ברור מי הרג אותה בפועל, או במילים אחרות: **כולם היו אשמים.** אם הפסוקים היו אומרים שהאישה מתה לאחר ההתעללות של אנשי הגבעה, היינו מסירים אחריות מהאיש. ואם הפסוקים היו אומרים שהאיש זה שהרג את אשתו בסופו של דבר, היינו מסירים אחריות מאנשי הגבעה.

רעיון הטקסט כמערכת מכוונת של פערים ניתן ליישום במקומות רבים נוספים במקרא. רבים התחבטו בשאלה האם קורח מת באש שיצאה מלפני ה' יחד עם מקטירי הקטורת, או באדמה שפצתה את פיה כדי לבלוע את דתן ואבירם. אם נבין שיש כאן מערכת מכוונת של פערים, אולי התורה בכוונה משאירה בערפול את אופן מיתתו של קורח: קורח היה חלק משתי הכתות הללו, ולכן היה ראוי שימות הן באדמה שפצתה את פיה והן באש שיצאה מלפני ה'.

 ~ Nethanel Lasry: **שופטים כ – מלחמת בני ישראל בשבט בנימין**

הפסוק הראשון של הפרק מספיק כדי לספר לנו את סיפורו העצוב של ספר שופטים. הפעם היחידה בספר שבה נאמר התיאור המרומם לכאורה **וַיֵּצְאוּ כָּל בְּנֵי יִשְׂרָאֵל וַתִּקָּהֵל הָעֵדָה כְּאִישׁ אֶחָד** וגם **"וַיֵּאָסֵף כָּל אִישׁ יִשְׂרָאֵל... כְּאִישׁ אֶחָד חֲבֵרִים"** - השבטים עובדים יחד כעם מאוחד ומגובש – זה במסגרת **מלחמת אחים כוללת** נגד אחד משבטי ישראל.

סיפור פילגש בגבעה מוזר מכל צדדיו. בפרק י"ט ראינו שאין צד אחד שאשם בזוועה שהתרחשה; כולם אשמים. ואצלנו בפרק המגמה הזו ממשיכה. בני ישראל יוצאים בעקבות דבריו החד-צדדיים של האיש הלוי, מבלי לבררם (שזה אבסורד גדול, לאור העובדה שגם אם היו טורחים לברר, היו נתקלים בסיפור סבוך ומורכב, שבו לא ברור מי אשם יותר במות האישה – אנשי הגבעה או האיש הלוי בעצמו), למלחמה שבה הם כמעט ומוחים שבט שלם מישראל.

שאלה גדולה בפרק היא כיצד ייתכן שבני ישראל שואלים באורים ובתומים ומקבלים מה' את התשובה "עלו אליו" ובכל זאת מפסידים. נשים לב, שדברי ה' באורים ותומים הם "יהודה יעלה" ו"עלו אליו" – ה' לא אומר שהם גם ינצחו. **ד"ר יושי פרג'ון** בעבודת הדוקטורט שלו מציע שבני ישראל נופלים כאן בעונש מעין נפילתם בחטא: חטאם היה שיצאו למלחמה על סמך דברי האיש הלוי מבלי לבררם. באופן דומה, ה' אומר להם באורים ותומים "עלו אליו" – שזה משפט מטעה: ה' אומר "עלו אליו" אבל לא אומר שהם ינצחו. אם היו טורחים לברר עוד מה כוונתו של ה', הם לא היו עולים למלחמה. אבל פזיזותם ללכת אחרי הדברים הנאמרים מבלי לבררם, היא חטאם והיא גם המפילה אותם לעונש במידה כנגד מידה.

מצורף קישור לשיעורו של **מו"ר הרב מדן** שהרחיב עוד בעניין האורים והתומים בפרק, והציע כמה תשובות נוספות לשאלה האם וכיצד ייתכן שהאורים והתומים הטעו את בני ישראל: https://youtu.be/cJ0-f7DBrPc.

‎ ~ Nethanel Lasry: 09. רב מערכתיות במילוי פערים - שיעור אחרון (1).mp3 ‎<attached: 00000684-09. רב מערכתיות במילוי פערים - שיעור אחרון (1).mp3>

 ~ Nethanel Lasry: מצורפת הקלטה משיעורו של **ד"ר יושי פרג'ון** שמרחיב ברעיון **הטקסט כמערכת של פערים,** ומדגים אותו על סיפורי קורח ופילגש בגבעה. לענ"ד, מדובר בשיעור מאלף והוא **מומלץ בשמיעה באופן מיוחד.**

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר שמואל א** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/JQ6tIwBMvRjKbLdvzcZxVn

 ~ Nethanel Lasry: לכבוד תחילת לימוד ספר שמואל א' מחר, נשמח אם תפיצו למשפחה וחברים להזמין אותם להצטרף אלינו.

 ~ Nethanel Lasry: **שופטים פרק כא - השבועה**

כמו שיאיר הזכיר אתמול, במעשה פילגש בגבעה כולם אשמים. בני בנימין אפשרו לרוע להתקיים בתוכם, אבל גם בני ישראל כמעט והשמידו שבט מישראל בלי לשקול את מעשיהם בכובד ראש. את עוצמת ההתגייסות החד צדדית של בני ישראל אפשר לראות בפתיחת הפרק שלנו: "וְאִישׁ יִשְׂרָאֵל **נִשְׁבַּע בַּמִּצְפָּה** לֵאמֹר אִישׁ מִמֶּנּוּ לֹא יִתֵּן בִּתּוֹ לְבִנְיָמִן לְאִשָּׁה". המצפה היה המקום אליו התכנסו בני ישראל לברר את המקרה, ורק משם יצאו להלחם בבני בנימין. המשמעות היא שהם נשבעו לא לתת לבני בנימין נשים עוד **לפני** שבכלל באו איתם בדין ודברים ועוד לפני שדרשו מהם להסגיר את יושבי הגבעה. 
לאחר המלחמה וההשמדה שבני ישראל עושים לבני בנימין הם מתחרטים ובוכים לפני ה', אבל בבכי שלהם יש יותר האשמה כלפי ה' מאשר תפילה לעזרה: "וַיֹּאמְרוּ לָמָה ה' אֱ–לֹהֵי יִשְׂרָאֵל הָיְתָה זֹאת בְּיִשְׂרָאֵל לְהִפָּקֵד הַיּוֹם מִיִּשְׂרָאֵל שֵׁבֶט אֶחָד". התשובה לשאלתם היא שמעשיהם גרמו להם, ובהאשמה של הקב"ה אפשר לראות ביטוי לחוסר לקיחת אחריות. 
ייתכן שכלקח מההטעיה שספגו מהאורים ותומים במהלך המלחמה הם לא שואלים את ה' להכוונה, אלא מציעים פתרון מזעזע בעצמם: בני ישראל משמידים את יושבי יבש גלעד, בעוון זה שלא הגיעו להלחם בבני בנימין, בשביל לעזור לבני בנימין. 
גם את הפתרון הזה הם מבצעים באופן בעייתי, ורק לאחר שהרגו את כל הנשים הנשואות הם מגלים שאין בעיר מספיק נשים בתולות בשביל כל בני בנימין. בשונה מסיפורים דומים במקרא, שם יש צו להרוג אישה שידעה משכב זכר, ומותר לקחת רק את הבתולות, כאן אין צו כזה, ובני בנימין יכלו להתחתן עם נשים "אלמנות" באותה מידה. 
עבור 200 בני בנימין הנותרים בני ישראל מוצאים פתרון יצירתי. לשון השבועה היה שלא יתנו לבנימין אישה, אבל לא נאמר שלבני בנימין יהיה אסור **לקחת**. לכן בני בנימין נשלחים לחטוף לעצמם אישה מהנשים המחוללות בשלה באישור חוקי: "וַיַּעֲשׂוּ כֵן בְּנֵי בִנְיָמִן וַיִּשְׂאוּ נָשִׁים לְמִסְפָּרָם מִן הַמְּחֹלְלוֹת אֲשֶׁר גָּזָלוּ". 
כך, מסיפור התעללות של מיעוט מרושע מבני בנימין באישה מהר אפרים, קיבלנו חטיפת נשים מהר אפרים לכל בני בנימין הנותרים.

פסוק הסיכום של ספר שופטים ראוי לסכם גם את התמונה הכללית של ספר שופטים: לאחר ההדרדרות באחדות בעם, ההדרדרות ברמה הרוחנית של השופטים, וההדרדרות במצבם הרוחני של העם, ניתן לסכם: "בַּיָּמִים הָהֵם אֵין מֶלֶךְ בְּיִשְׂרָאֵל אִישׁ הַיָּשָׁר בְּעֵינָיו יַעֲשֶׂה"

 ~ Nethanel Lasry: **שמואל א פרק א - שבירת ציפיות**

אחת הדרכים של התנ"ך להדגיש מסרים או פעולות של הדמויות היא לייצר ציפיות ולשבור אותן. קצת כמו בסרט טוב: הסיפור הולך למקום מסוים, הצופים חושבים שהם כבר יודעים את הסוף, ואז מתלהבים מהטוויסט. אפשר לראות דוגמה לטכניקה הזו בפרק שלנו: בסיפור קיום הנדר של חנה. 

עוד לפני שמסתכלים בפסוקים, אפשר להבין שמדובר בנסיון קשה. כל אישה תתקשה לוותר על בנה, ובייחוד על בן יחיד שהגיע אחרי תקופת עקרות ממושכת. כמו בסיפור הילדים עוץ לי גוץ לי: **הרבה יותר קל להבטיח משהו שעוד לא קיבלנו, מאשר לוותר עליו בפועל**. 
הדרך שבה הנביא מעצב את הסיפור מושכת אותנו לחשוב שחנה לא תעמוד בנסיון. 
הנביא מספר שאלקנה וכל ביתו עולים, ואז חוזר אחורה להדגיש שזה לא באמת אלקנה וכל ביתו, כי חנה חסרה: "וַיַּעַל הָאִישׁ אֶלְקָנָה וְכָל־בֵּיתוֹ לִזְבֹּחַ לַה' **אֶת־זֶבַח הַיָּמִים וְאֶת־נִדְרוֹ׃ וְחַנָּה לֹא עָלָתָה**".
על הסיבה של חנה לא לעלות אנחנו שומעים רק מפיה של חנה, ולא כתיאור אובייקטיבי של המספר. מה שזורע את הספק האם זו באמת הסיבה האמיתית, או שיש לה סיבה אחרת שהיא מסתירה ומנסה למשוך זמן: "וְחַנָּה לֹא עָלָתָה **כִּי־אָמְרָה** לְאִישָׁהּ עַד יִגָּמֵל הַנַּעַר וַהֲבִאֹתִיו וְנִרְאָה אֶת־פְּנֵי ה' וְיָשַׁב שָׁם עַד־עוֹלָם". גם ההתייחסות של אלקנה — אישור בסגנון של "תעשי מה שבא לך", שרומז שהוא חושד שהיא לא מתכננת לקיים את הנדר: "וַיֹּאמֶר לָהּ אֶלְקָנָה אִישָׁהּ עֲשִׂי הַטּוֹב בְּעֵינַיִךְ שְׁבִי עַד־גָּמְלֵךְ אֹתוֹ אַךְ יָקֵם ה' אֶת־דְּבָרוֹ" — מושך גם אותנו לחשוד שחנה לא תקיים את ההתחייבות שלה. 

כמה גדולה ההתרגשות וההערכה שלנו לחנה כשהתנ"ך מגלה לנו את הסוף החגיגי של הסיפור: "וַתֵּשֶׁב הָאִשָּׁה וַתֵּינֶק אֶת־בְּנָהּ עַד־גָמְלָהּ אֹתוֹ׃ וַתַּעֲלֵהוּ עִמָּהּ כַּאֲשֶׁר גְּמָלַתּוּ בְּפָרִים שְׁלֹשָׁה וְאֵיפָה אַחַת קֶמַח וְנֵבֶל יַיִן וַתְּבִאֵהוּ בֵית־ה' שִׁלוֹ וְהַנַּעַר נָעַר׃"

 ‪+972 50‑256‑9875‬: ‎‎‪+972 50‑256‑9875‬ changed their phone number to a new number. ‎Tap to message or add the new number.

 ~ Nethanel Lasry: **שמואל א פרק ב – שמואל אל מול בני עלי**

לאורך הפרק מתוארים לסירוגין שני נושאים שלכאורה אינם קשורים: הראשון הוא חטאי בני עלי, והשני הוא הגעתו של שמואל והשתלבותו בעולם המקדש. דומה ששילוב שני הנושאים אינו מקרי. נראה שבפרק מודגשת מאוד השוואה ניגודית בין השניים: בעוד בני עלי מנאצים את מנחת ה' ועושקים את האנשים שעולים למקדש, שמואל מייצג את ההפך הגמור: **וְהַנַּעַר שְׁמוּאֵל הֹלֵךְ וְגָדֵל וָטוֹב גַּם עִם ה' וְגַם עִם אֲנָשִׁים** (ב, כו). 

דומה שההדגשה כי שמואל גדל וטוב גם עם ה' וגם עם אנשים, מתכתבת עם שני נושאים משמעותיים, האחד גלוי והשני סמוי:

**מול עלי ובניו:** עוד בפרק א', מצאנו שעלי גוער בחנה על לא עוול בכפה, בניסיון לשמור על כבודו של המקדש. חנה לעומתו ביטאה רעיון הפוך: את יכולתו של אדם פשוט, שאיננו משבט הכהונה, להתקרב לה' ולשפוך את לבו לפניו. ובפרקנו כאשר עלי מוכיח את בניו על חטאיהם, עולה תפיסתו הרוחנית: "אִם יֶחֱטָא אִישׁ לְאִישׁ וּפִלְלוֹ אֱלֹהִים **וְאִם לַה' יֶחֱטָא אִישׁ מִי יִתְפַּלֶּל לוֹ"** (ב, כה) – עלי מדגיש את החטא כלפי שמיא כבעיה המרכזית במעשיהם, ולא את חטאיהם כלפי העם. בהמשך, בניו של עלי לוקחים את ההתמקדות במקדש צעד אחד קדימה, ואפילו בתחום הקודש הם אינם פועלים לשם שמים (הקבלות לפסוקי מתנות כהונה שבתורה מחדדות עוד יותר את האבסורד שבדבר), אלא **משעבדים את המקדש להנאותיהם האישיות – על חשבון הקודש והעם גם יחד.** חנה ובנה שמואל מייצגים את האנטיתזה: יכולתם של אנשים שאינם משבט הכהונה להתקרב אל המקדש ואל ה', והדגשת השמיעה בקול ה' וענייני בין אדם לחברו על פני עולם המקדש כמטרה העליונה. וכפי שיאמר שמואל עצמו בהמשך הספר: "וַיֹּאמֶר שְׁמוּאֵל הַחֵפֶץ לַה' בְּעֹלוֹת וּזְבָחִים כִּשְׁמֹעַ בְּקוֹל ה' הִנֵּה שְׁמֹעַ מִזֶּבַח טוֹב לְהַקְשִׁיב מֵחֵלֶב אֵילִים" (שמ"א טו, כב). עוד על ההשוואה הניגודית בין בני עלי לבין שמואל בדברים המצורפים של **הרב אמנון בזק.**

**בהשוואה ליוסף:** המאמר המצורף של **פרץ סגל** עומד על הקבלה מרתקת בין דמותו של שמואל כמיועד לרשת את עלי לבין דמותו של יוסף כמיועד לרשת את יעקב. ביסוס רחב של ההקבלה תוכלו למצוא במאמר. לאור ההקבלה הזו, הוא מציין הבדל, כמעט היפוך, בין שתי הדמויות: יוסף, המסומן כדמות המועדפת על ידי אביו וככזה המסוגל לדעת את העתיד על ידי חלומות, משתמש בסגולות הללו כדי להתנשא על אחיו. ואילו שמואל הגדל וצומח כדמות בעלת שיעור קומה, העומד כאנטיתזה אל מול אנשים גרועים בהרבה מאחי יוסף – בני עלי על שלל חטאיהם – איננו מתנשא עליהם ולו לרגע. אפילו כאשר הוא מקבל נבואה מפורשת על סופו של בית עלי, הוא מתבייש לומר אותה לעלי. הוא צומח וגדל, ויחד עם זאת הוא **טוב גם עם ה', וגם עם אנשים – אותם אנשים שהוא מיועד להחליפם בשל כשלונם וחטאיהם.**

‎ ~ Nethanel Lasry: שמואל מול בני עלי - הרב בזק.doc ‎<attached: 00000748-שמואל מול בני עלי - הרב בזק.doc>

 ~ Nethanel Lasry: **שמואל א פרק ג – עלי ושמואל ומדרשי חז"ל**

הפרק פותח בכך **שדבר ה' היה יקר בימים ההם.** "אין חזון נפרץ" – הנבואה מתמעטת והולכת. מדוע? להיכן נעלמו הנביאים? דומה שהפסוק הבא מסביר: "ועֵלִי שֹׁכֵב בִּמְקוֹמוֹ וְעֵינָיו הֵחֵלּוּ כֵהוֹת לֹא יוּכַל לִרְאוֹת" – כוחותיו של עלי כרואה, חוזה, מתחילים להיחלש. הפרק מסתיים **בביסוסו של שמואל כנביא:** "וַיֵּדַע כָּל יִשְׂרָאֵל מִדָּן וְעַד בְּאֵר שָׁבַע כִּי נֶאֱמָן שְׁמוּאֵל לְנָבִיא לַה': וַיֹּסֶף ה' לְהֵרָאֹה בְשִׁלֹה כִּי נִגְלָה ה' אֶל שְׁמוּאֵל בְּשִׁלוֹ בִּדְבַר ה'" – דומה אם כן שפרקנו מייצג בצורה הטובה ביותר את המעבר מספר שופטים לספר שמואל, או מזקנים לנביאים. בתחילת הפרק, אחרון השופטים, עלי הזקן – מאבד את יכולת נבואתו, ובסיום הפרק, הנביא הצעיר והחדש מתבסס ונודע בכל ישראל כנביא נאמן לה'.

**מדרשי חז"ל בפרק:** 
פעמים רבות אנו נתקלים במדרשי חז"ל שקשה להבין מה הקשר בינם לבין הפסוקים, ועולה שאלה: מדוע חז"ל ממציאים סיפורים שלא כתובים במקרא? אבל, פעמים רבות קריאת המדרש דווקא לאחר עיון בפסוקים, חושף כמה עושר טמון במדרש, וכמה הוא מתכתב עם עומקם של הסיפורים שבמקרא. נציין שתי דוגמאות:

1. מוזמנים לעיין בגמרא ברכות לא ע"ב "אמר רבי אלעזר שמואל מורה... הזה התפללתי". מדוע המדרש ממציא את הסיפור המתואר שם? האם יש לו ביסוס כלשהו בפסוקים? נסו לשים לב לדינמיקה בין שמואל ועלי בפרקנו ולראות האם לאורה יש יסוד למתואר בסיפור. שימו לב גם לתוכן של הדיון ההלכתי שמתנהל שם – האם זה קשור לפער שבין תפיסת בית עלי לבין הרוח שמביאים חנה ושמואל?
2. מוזמנים לשמוע את שיעורו של הרב מדן מימי העיון בתנ"ך, שעוסק במדרש מופלא על קורח, ומקשר אותו ישירות לסיפור של בני עלי ושמואל ולמתח שבתחילת ספר שמואל בין עולם המקדש והכהנים לבין העם: https://youtu.be/T_4ky1cVeMY.

‎ ~ Nethanel Lasry: חנה ושמואל מול סיפור האימהות רחל ויוסף - השוואה והנגדה.pdf • ‎6 pages ‎<attached: 00000750-חנה ושמואל מול סיפור האימהות רחל ויוסף - השוואה והנגדה.pdf>

‎ ~ Nethanel Lasry: ‎<attached: 00000756-AUDIO-2023-10-30-19-04-37.m4a>

 ~ Nethanel Lasry: דר' יעל ציגלר הגיעה היום לישיבה לתת שיעור לסיכום ספר שופטים. השיעור עסק במודל הישיבה בארץ לאור דמותו של אברהם אבינו. במרכז השיעור עמדו ההיבדלות וחוסר המוכנות להתפשר אל מול  התנהגותם של עמי כנען.

 ~ Nethanel Lasry: **שמואל א פרק ד - התפיסה המאגית**

אחרי ההפסד בקרב הראשון, עם ישראל מחליט להפיק לקחים. דרך הפעולה שלהם לקראת הקרב השני איננה שימוש בתכסיס אסטרטגי, גם לא חזרה בתשובה ואפילו לא תפילה, אלא הבאה של ארון ה' לשדה הקרב: "וַיֹּאמְרוּ זִקְנֵי יִשְׂרָאֵל לָמָּה נְגָפָנוּ ה' הַיּוֹם לִפְנֵי פְלִשְׁתִּים נִקְחָה אֵלֵינוּ מִשִּׁלֹה אֶת־אֲרוֹן בְּרִית ה' וְיָבֹא בְקִרְבֵּנוּ וְיֹשִׁעֵנוּ מִכַּף אֹיְבֵינוּ"

גם בתוך התיאור לא ברור מי הוא זה שיושיעם: ה' או אולי ארון ברית ה' עצמו? 

התפיסה הזו של בני ישראל היא תפיסה "מאגית" של היהדות: התייחסות לפעולות של ה' במודל של סיבה ותוצאה מטא פיזיים, כמו מכשפים, או עובדי עבודה זרה: אם החפץ הקדוש יובא לשדה הקרב — ננצח. אם לא — נפסיד. 

גם הפלשתים תופסים ככה את הקב"ה וכשהם רואים את הארון מגיע הם מקשרים בין הגעת הארון להגעת א—להים עצמו: "וַיֵּדְעוּ כִּי אֲרוֹן ה' בָּא אֶל־הַמַּחֲנֶה׃ וַיִּרְאוּ הַפְּלִשְׁתִּים כִּי אָמְרוּ בָּא אֱ—לֹהִים אֶל־הַמַּחֲנֶה׃". 

אך בסופו של דבר בני ישראל מפסידים בקרב, כי **רצון ה', והנצחון, לא נקבעים בסימנים חיצוניים אלא בתשובה, תפילה ומעשים טובים.**

השורש לתפיסה הזו מתחיל בהנהגה — בעלי ומשפחתו, ומתחבר לתפיסה המקולקלת שראינו אתמול, ששמה את המשכן ואת עבודת הקרבנות   בראש סדר העדיפויות. עלי מצפה לשמוע מה קרה לארון,  השליח בונה את דבריו מהקל אל הכבד, ועלי נופל כששומע את שיא הבשורה: "וְהִנֵּה עֵלִי יֹשֵׁב עַל־הַכִּסֵּא יַד דֶּרֶךְ מְצַפֶּה כִּי־הָיָה לִבּוֹ חָרֵד עַל אֲרוֹן הָאֱ—לֹהִים... וַיַּעַן הַמְבַשֵּׂר וַיֹּאמֶר נָס יִשְׂרָאֵל לִפְנֵי פְלִשְׁתִּים וְגַם מַגֵּפָה גְדוֹלָה הָיְתָה בָעָם וְגַם־שְׁנֵי בָנֶיךָ מֵתוּ חָפְנִי וּפִינְחָס וַאֲרוֹן הָאֱ—לֹהִים נִלְקָחָה׃  וַיְהִי כְּהַזְכִּירוֹ אֶת־אֲרוֹן הָאֱ—לֹהִים וַיִּפֹּל מֵעַל־הַכִּסֵּא אֲחֹרַנִּית...". 

אפילו אשת פנחס מוטרדת יותר מהשבי של ארון הא—להים מאשר ממות בעלה או מהמפלה של ישראל. אפשר לראות את סדר הצגת הדברים תוך נימוק השם שהיא נותנת: "וַתִּקְרָא לַנַּעַר אִיכָבוֹד לֵאמֹר גָּלָה כָבוֹד מִיִּשְׂרָאֵל אֶל־הִלָּקַח אֲרוֹן הָאֱ—לֹהִים וְאֶל־חָמִיהָ וְאִישָׁהּ׃" 
ואם מישהו לא משתכנע שיש סדר עדיפויות בתוך הפסוק הזה התנ"ך חוזר ומדגיש: "וַתֹּאמֶר גָּלָה כָבוֹד מִיִּשְׂרָאֵל כִּי נִלְקַח אֲרוֹן הָאֱ—לֹהִים".

זו התפיסה שאנחנו רואים בפרק שלנו. שמואל שצומח כנביא הבא יציג **גישה אחרת של עבודת ה', ששמה במרכז את השמיעה ברצון ה', את התפילה ואת התיקון.**

 ~ Nethanel Lasry: **שמואל א פרק ה - יציאת הארון מפלשתים**

אחד הכלים החזקים שיש לגישה הספרותית לתנ"ך הוא זהוי מקבילות בין פרשיות. אם אנחנו מזהים צירופי מילים וביטויים משותפים בין פרשיות, אנחנו מבינים שהתנ"ך רוצה להזכיר לנו פרשה אחרת, וממילא שנקרא את הפרשה על רקע פרשה אחרת, ונשאל את עצמנו מה ההשוואה באה ללמד אותנו. 

סיפור ארון ה' אצל הפלשתים כולל מקבילות רבות ליציאת מצרים.
יש אזכור מפורש של יציאת מצרים בפסוק בפרק ו':
"וְלָמָּה תְכַבְּדוּ אֶת־לְבַבְכֶם כַּאֲשֶׁר כִּבְּדוּ מִצְרַיִם וּפַרְעֹה אֶת־לִבָּם הֲלוֹא כַּאֲשֶׁר הִתְעַלֵּל בָּהֶם וַיְשַׁלְּחוּם וַיֵּלֵכוּ׃" (ו, ו) 

שני הסיפורים הן על מכות שעם אויב מקבל עד שיסכים להיכנע ולשחרר את מה שהוא מחזיק בו. בשני הסיפורים המכות הן גם על הא—להים של האויב, ובשני הסיפורים העם זועק, עד שלבסוף משלח את מה שהחזיק אצלו ברכוש גדול. 
לאורך כל הסיפור יש השוואות לשוניות רבות, נזכיר כמה מהפרק שלנו, ויש עוד הקבלות רבות בפרק ו' שנלמד מחר: 
1. **"וַיַּךְ** אֹתָם בַּטְּחֹרִים" מקביל ל **"ויך** הברד בכל ארץ מצרים". 
2. "וַתִּכְבַּד **יַד־ה'** אֶל־הָאַשְׁדּוֹדִים" מקביל ל"הנה **יד ה'** הויה במקנך". 
3. תיאור הזמן דומה: **"השכם בבוקר** והתייצב לפני פרעה" כמו **"וישכימו בבוקר** ממחרת".

בפרק המצורף מתוך ספרו של הרב בזק **מקבילות נפגשות** אפשר לראות עוד הקבלות רבות נוספות. 

מה ההשוואה באה ללמד אותנו? 

סיפור הארון אצל פלשתים מגיע על רקע המפלה של בני ישראל בקרב אבן העזר. שם הפלשתים ראו את ארון ה' מגיע למלחמה ופחדו: "אוֹי לָנוּ מִי יַצִּילֵנוּ מִיַּד הָאֱ—לֹהִים הָאַדִּירִים הָאֵלֶּה אֵלֶּה הֵם הָאֱ—לֹהִים הַמַּכִּים אֶת־מִצְרַיִם בְּכָל־מַכָּה בַּמִּדְבָּר׃"(ד, ח). 
עם ישראל הפסיד באותה מלחמה כדי ללמד אותו לקח, אבל המחיר היה שהפלשתים חשבו שהם הצליחו להביס את הקב"ה. אחרי שהסיפור עוזב את זירת ההתרחשות של בני ישראל, הקב"ה פונה ללמד לקח גם את הפלשתים ומוכיח להם שהוא אותו א—להים. כמו שפרעה למד לקח כששאל "מִי ה' אֲשֶׁר אֶשְׁמַע בְּקֹלוֹ" כך גם הפלשתים, ואיתם כל לומדי התנ"ך, יבינו שלא משנה מה קורה: **ה' הוא הא—להים**.

‎ ~ Nethanel Lasry: הרב בזק - בין המכות על פלשתים למכות מצרים.pdf • ‎6 pages ‎<attached: 00000764-הרב בזק - בין המכות על פלשתים למכות מצרים.pdf>

 ~ Nethanel Lasry: מצורף שיעור של הרב בזק והרב מדן לפתיחת ספר שמואל א ‎<This message was edited>

 ~ Nethanel Lasry: https://youtu.be/CZky2hknoVc

 ~ Nethanel Lasry: **שמואל א פרק ו – חזרת הארון לבית שמש, והשלכותיה** 

בפרקנו הפלישתים כבר אינם יכולים לשאת את נוכחות ארון ה' ומשיבים אותו לישראל. כדי לוודא שאכן הארון היה סיבת הפורענות שבאה עליהם, הם עושים זאת באופן שבו ברור כי חזרת הארון לישראל היא ניסית לחלוטין, וכך אכן קורה.

כאשר הארון מגיע לבית שמש, הקורא בפסוקים מתרשם **שההתרחשות היא חיובית:** מתוארת השמחה בבית שמש על חזרת הארון, הקרבת הקרבנות לה' וסיכום הפרשיה אל מול הפלישתים. הפתעה גדולה מחכה לקורא כאשר הוא מגיע לפסוק י"ט: "וַיַּךְ בְּאַנְשֵׁי בֵית שֶׁמֶשׁ כִּי רָאוּ בַּאֲרוֹן ה'" (ו, יט) – מה קרה כאן?

**הרב יובל שרלו** בדבריו המצורפים מכתב העת **מגדים,** מסביר שפרשיית ההכאה באנשי בית שמש מתכתבת ישירות עם שאלת היחס לארון הברית שעלתה בפרק ד'. בפרק ד' ראינו את תפיסתו המאגית של עמ"י, הסובר שהבאת ארון ה' אל שדה הקרב היא ערובה לניצחון. ההפסד ושבי הארון בידי פלישתים הבהירו שלא זה המצב. אבל ייתכן שהעם עדיין שבוי באותה התפיסה: מה שהשתנה זו לא התפיסה הרוחנית של העמידה אל מול ה', אלא הערכת הארון עצמו כחפץ מאגי. ייתכן שהארון הוא באמת לא חפץ בעל סגולות מרשימות, שהרי הוא נשבה בידי פלישתים. הארון מתקבל בבית שמש אמנם בשמחה אבל באיזשהו שוויון נפש רוחני ודתי: האווירה בפסוקים נראית רגועה למדי וכלל לא-דרמטית. יתרה מכך, בני ישראל מרשים לעצמם להביט בארון ה' (וזה אסור, עיינו במדבר ד, כ). וההפתעה שחווינו כקוראים אל מול המגפה בבית שמש, כנראה הפתיעה מאוד גם את אנשי בית שמש עצמם, שהיו מעט אדישים אל מול הגעת הארון לעירם.

התוצאה של המגיפה אכן מתקנת את אותה הבעיה בדיוק, והעם חוזר לכבד את ארון ה' ולירא ממנו: "וַיֹּאמְרוּ אַנְשֵׁי בֵית שֶׁמֶשׁ מִי יוּכַל לַעֲמֹד לִפְנֵי ה' הָאֱלֹהִים הַקָּדוֹשׁ הַזֶּה וְאֶל מִי יַעֲלֶה מֵעָלֵינוּ". וכך הארון חוזר להישמר בצורה הראויה לו בקדושה בידי הלויים. 

סיפור המגיפה בבית שמש, אם כן, מחדד לנו את המסר בגישתנו אל המקדש וארון ה': מצד אחד, הקודש הוא דבר שצריך לכבד ולירא ממנו. ומצד שני, אסור להתמקד בו ולחשוב שהעבודה הדתית מתחילה ונגמרת בו. בפרק הבא נראה כיצד שמואל מלמד אותנו מהי העבודה הדתית המלאה הנדרשת קודם היציאה לקרב.

‎ ~ Nethanel Lasry: חזרת הארון לבית שמש - הרב שרלו.pdf • ‎4 pages ‎<attached: 00000773-חזרת הארון לבית שמש - הרב שרלו.pdf>

 ~ Nethanel Lasry: **שמואל א פרק ז – שמואל מוביל את העם לניצחון על פלישתים**

לאחר שראינו את הטעויות בהובלת המלחמה מול הפלישתים בפרק ד', ואת השימוש בארון תחת אחריותם של חפני ופנחס, בפרקנו מגיע התיקון. שמואל, הנביא שיורש את הנהגת עם ישראל מבית עלי, מוביל את העם לדרך אחרת ומראה לנו כיצד ניגשים למלחמה כראוי. הוא קורא לעם להסיר את אלוהי הנכר, ולא זו בלבד אלא קורא להם להכין את לבבם: **"וְהָכִינוּ לְבַבְכֶם אֶל ה'"** (ז, ג). לאחר מכן, שמואל מכנס את העם לעצרת תשובה וצום.

נראה שפעולותיו של שמואל נושאים פירות. כאשר פלישתים עולים למלחמה, וישראל יראים מפניהם –"וַיִּשְׁמְעוּ בְּנֵי יִשְׂרָאֵל וַיִּרְאוּ מִפְּנֵי פְלִשְׁתִּים" (ז, ז) – תגובתם האינסטינקטיבית היא כבר לא לחפש את הארון ולצרף אותו אל הקרב, אלא לפנות אל ה' בתפילה מתוך הכרה שהוא זה שביכולתו להושיע: "וַיֹּאמְרוּ בְנֵי יִשְׂרָאֵל אֶל שְׁמוּאֵל אַל תַּחֲרֵשׁ מִמֶּנּוּ מִזְּעֹק אֶל ה' אֱלֹהֵינוּ וְיֹשִׁעֵנוּ מִיַּד פְּלִשְׁתִּים" (ז, ח). ואכן, ה' מושיע את ישראל ונוגף את הפלישתים מפניהם. 

בהמשך, שמואל לוקח אבן ומציב אותה כאות לישועת ה'. בכך אנו רואים שהוא דואג לא רק להכנה הראויה למלחמה אלא גם לביסוס מורשת זיכרון אחריה, כדי לשמר את תודעת העם כמושגחים על ידי ה' – לטווח ארוך, ולא רק ברגעים שאחרי הישועה במלחמה. נראה שבדבר זה שמואל **מזכיר מאוד את יהושע בן נון:** גם יהושע קרא לעם "להסיר את אלוהי הנכר" (יהושע כד, כג) וגם יהושע הציב אבני זיכרון לישועת ה' (יהושע ד, ז). ונראה שאכן לא קם לעם ישראל מנהיג בשיעור קומה כזה מאז ספר יהושע.

מצורפים דבריו של **הרב אמנון בזק** שמרחיב בפרקנו בשאלה האם וכיצד הנהגת שמואל שבפרק מתקנת את הפגמים שהיו בתקופת עלי.

‎ ~ Nethanel Lasry: ישראל בהנהגתו של שמואל - הרב בזק.rtf ‎<attached: 00000775-ישראל בהנהגתו של שמואל - הרב בזק.rtf>

 ~ Nethanel Lasry: **שמואל א פרק ח - בקשת המלך**

עם ישראל מבקש מלך, ושמואל מגיב בכעס. כל הפרשנים טורחים להסביר מה היחס בין המצווה "שׂוֹם תָּשִׂים עָלֶיךָ מֶלֶךְ" (דברים יז, טו), לתגובה השלילית לבקשה של בני ישראל לקיום המצווה. 
חלק מהפרשנים מציעים שהבעיה היא לא בעצם בקשת המלך, אלא שבני ישראל העליבו את שמואל באמירה שהוא זקן, או שבניו לא הלכו בדרכיו. הסבר כזה הוא בעייתי, שהרי הפסוקים מעידים מה היה רע לשמואל: "וַיֵּרַע הַדָּבָר בְּעֵינֵי שְׁמוּאֵל **כַּאֲשֶׁר אָמְרוּ תְּנָה לָּנוּ מֶלֶךְ לְשָׁפְטֵנוּ**". יש שמציעים שהבעיה הייתה בכך שהבקשה הייתה **"ככל הגויים"**. אך גם הסבר כזה לא מתאים, כי בפסוק מספר דברים הביטוי ככל הגויים כבר מופיע: "כִּי תָבֹא אֶל הָאָרֶץ אֲשֶׁר ה' אֱ–לֹהֶיךָ נֹתֵן לָךְ וִירִשְׁתָּהּ וְיָשַׁבְתָּה בָּהּ **וְאָמַרְתָּ אָשִׂימָה עָלַי מֶלֶךְ כְּכָל הַגּוֹיִם** אֲשֶׁר סְבִיבֹתָי" (דברים יז, יד). 

בשיעור מימי העיון, **ד"ר יושי פרג'ון** מדגיש שצריך להבחין שיש שתי סוגי מצוות בתורה. מצוות שאומרות באופן ישיר מה לעשות, כמו "לא תגנוב", "ודל לא תהדר בריבו", ומצוות שמתארות מקרה, ומציגות את מה שצריך לעשות אם קרה מקרה כזה. למשל: "כִּי תִהְיֶיןָ לְאִישׁ שְׁתֵּי נָשִׁים הָאַחַת אֲהוּבָה וְהָאַחַת שְׂנוּאָה" אין ציווי שיהיו לאיש שתי נשים, ואין ציווי שאחת תהיה אהובה ואחת שנואה. אלא שהקב"ה מצווה, שאם מקרה כזה קרה: "לֹא יוּכַל לְבַכֵּר אֶת בֶּן  הָאֲהוּבָה". בכל מצווה כזו צריך להבין איפה מפסיק תיאור המקרה, ואיפה מתחילה המצווה עצמה. 

כך גם לגבי מצוות המלך בתורה: "כִּי תָבֹא אֶל הָאָרֶץ אֲשֶׁר ה' אֱ–לֹהֶיךָ נֹתֵן לָךְ וִירִשְׁתָּהּ וְיָשַׁבְתָּה בָּהּ וְאָמַרְתָּ אָשִׂימָה עָלַי מֶלֶךְ כְּכָל הַגּוֹיִם אֲשֶׁר סְבִיבֹתָי: שׂוֹם תָּשִׂים עָלֶיךָ מֶלֶךְ אֲשֶׁר יִבְחַר ה' אֱ–לֹהֶיךָ בּוֹ". אפשר להבין שהמקרה נגמר בביאה לארץ והמצווה מתחילה החל מ"וירשתה וישבתה בה ואמרת וכו'", אפשר להבין שהמצווה מתחילה מ"ואמרת אשימה עלי מלך". אבל אפשר גם להבין שכל הרעיון של המצווה הוא אחר: והיה אם קרה המקרה המצער, שעם ישראל יבקשו "אשימה עלי מלך ככל הגויים" אז יש הוראות של התורה איך צריך לעשות את זה בפועל, ואיזה הגבלות חשוב לשים על המלך: 
1. יהיה מקרב אחיך ולא איש נוכרי. 
2. לא ירבה סוסים. 
3. לא ירבה נשים. 
4. לא ירבה לו כסף וזהב. 
5. יחזיק קרוב אליו ספר תורה ויקרא בו כל הזמן. 

אפשר להבין שהתורה לא מעודדת מלך, אלא מפחדת מפניו. בשונה מהציווים שנוגעים לבית הדין הגדול, או לנביא, שמדגישות שצריך להקשיב להם, אצל המלך זה הפוך: אין הדגשה שיש להקשיב למלך אלא רק הגבלות על היכולת שלו לצבור כוח. למלך יש סכנה גדולה מאוד להפוך לשחצן וחזק, ולתורה חשוב שהוא יזהר. 

לעם ישראל יש מלך. כמו שאמר גדעון בספר שופטים, וכמו שאומר הקב"ה עצמו בפרק שלנו: "אותי מאסו ממלוך עליהם". הבקשה של מלך בשר ודם היא רצון של בני ישראל להמנע מהצורך לזעוק לה'. במקום שיצטרכו לפנות לה' שיקים להם מושיע זמני בכל פעם, הם מעדיפים שתהיה כתובת ברורה שתפקידה הוא להושיע. שמואל מבהיר להם שלהחלטה הזו יהיו מחירים: שמלך הוא לא רק מגן, אלא גם משעבד. שעם המלך תגיע גם הבירוקרטיה, ויגיעו המיסים והלחץ, ומולו יהיה כבר קשה יותר לזעוק. 

עם ישראל יתעקש ויבקש בכל זאת מלך. המשימה היא לדאוג לכך שגם עם ישראל וגם המלך יזכרו שהוא בכל זאת רק שליח, ושהמלך האמיתי הוא הקב"ה. 

מוזמנים לשמוע את השיעור המלא המצורף:

 ~ Nethanel Lasry: https://youtu.be/sgHG5P-RYCs?si=q6gJsx9XBWfZ2yT6

 ~ Nethanel Lasry: **שמואל א פרק ט - דמותו של שאול**

אחרי ההחלטה להמליך מלך על ישראל, אנחנו פוגשים בדמותו של שאול: המלך הראשון של עם ישראל. במאמר ממגדים ח' **רות פז** מזהה בסיפור צדדים באישיות של שאול שמתאימים לחוק המלך מספר דברים: 
"שׂוֹם תָּשִׂים עָלֶיךָ מֶלֶךְ... רַק לֹא יַרְבֶּה לּוֹ סוּסִים... וְלֹא יַרְבֶּה לּוֹ נָשִׁים וְלֹא יָסוּר לְבָבוֹ וְכֶסֶף וְזָהָב לֹא יַרְבֶּה לּוֹ מְאֹד: וְהָיָה כְשִׁבְתּוֹ עַל כִּסֵּא מַמְלַכְתּוֹ וְכָתַב לוֹ אֶת מִשְׁנֵה הַתּוֹרָה הַזֹּאת... לְבִלְתִּי רוּם לְבָבוֹ מֵאֶחָיו וּלְבִלְתִּי סוּר מִן הַמִּצְוָה יָמִין וּשְׂמֹאול לְמַעַן יַאֲרִיךְ יָמִים עַל מַמְלַכְתּוֹ הוּא וּבָנָיו בְּקֶרֶב יִשְׂרָאֵל:" (דברים י"ז, ט"ו)

התורה חוששת שהמלך יהיה חזק מדי ומגבילה אותו. שלוש ההגבלות, וגם המטרה - "לבלתי רום לבבו מאחיו" מתקיימות אצל שאול. 

**לא ירבה לו סוסים**: שאול הולך לחפש אתונות – נקבת החמור. בשונה מהסוס המהיר שמשמש למלחמה ומפגין כוח, החמור האיטי משמש למסחר. כך הפסוק בספר זכריה מדגיש שהמשיח ירכב על חמור, ומנגיד את החמור לסוס: "גִּילִי מְאֹד בַּת צִיּוֹן הָרִיעִי בַּת יְרוּשָׁלִַם הִנֵּה מַלְכֵּךְ יָבוֹא לָךְ צַדִּיק וְנוֹשָׁע הוּא **עָנִי וְרֹכֵב עַל חֲמוֹר** וְעַל עַיִר בֶּן אֲתֹנוֹת: **וְהִכְרַתִּי רֶכֶב מֵאֶפְרַיִם וְסוּס מִירוּשָׁלִַם** וְנִכְרְתָה קֶשֶׁת מִלְחָמָה וְדִבֶּר שָׁלוֹם לַגּוֹיִם" (זכריה ט, ט־י). 

**לא ירבה לו נשים**: סיפור המפגש של שאול עם הנערות השואבות היה סיפור עם פוטנציאל רומנטי. אנחנו יכולים למצוא מקרים רבים של מפגש בנערה על יד הבאר, והתשובה של הנערות בולטת באורכה ובבלבול שלה. גם חז"ל עמדו על כך והדגישו שהנשים האריכו בתשובתן כדי שיוכלו להביט ביופיו (ברכות מח:), ולעומת הדברים שלהם בולטת השתיקה של שאול והדבקות שלו במשימה. 

**כסף וזהב לא ירבה לו**: כאשר שאול ונערו מעוניינים להביא מנחה לשמואל מתברר שלנערו של שאול יש יותר כסף מאשר לשאול עצמו: "וַיֹּאמֶר שָׁאוּל לְנַעֲרוֹ וְהִנֵּה נֵלֵךְ וּמַה נָּבִיא לָאִישׁ כִּי הַלֶּחֶם אָזַל מִכֵּלֵינוּ וּתְשׁוּרָה אֵין לְהָבִיא לְאִישׁ הָאֱ–לֹהִים מָה אִתָּנוּ: וַיֹּסֶף הַנַּעַר לַעֲנוֹת אֶת שָׁאוּל וַיֹּאמֶר הִנֵּה נִמְצָא בְיָדִי רֶבַע שֶׁקֶל כָּסֶף וְנָתַתִּי לְאִישׁ הָאֱ–לֹהִים וְהִגִּיד לָנוּ אֶת דַּרְכֵּנוּ:".

**לבלתי רום לבבו מאחיו**: מערכת היחסים בין שאול ונערו שוויונית בצורה יוצאת דופן. הוא מתייעץ איתו לאורך הדרך, וכאשר חושש שהם צריכים לחזור מתאר את דאגת אביו לשניהם באופן שווה: וְשָׁאוּל אָמַר לְנַעֲרוֹ אֲשֶׁר עִמּוֹ לְכָה וְנָשׁוּבָה פֶּן יֶחְדַּל אָבִי מִן הָאֲתֹנוֹת **וְדָאַג לָנוּ:**". התנ"ך ידגיש בהמשך את האדיבות של שאול בניסוח כשנשמע ששמואל מתאר שאביו של שאול אכן חדל מלדאוג לאתונות, והתחיל לדאוג לבנו: "וְאָמְרוּ אֵלֶיךָ נִמְצְאוּ הָאֲתֹנוֹת אֲשֶׁר הָלַכְתָּ לְבַקֵּשׁ וְהִנֵּה נָטַשׁ אָבִיךָ אֶת  דִּבְרֵי הָאֲתֹנוֹת **וְדָאַג לָכֶם לֵאמֹר מָה אֶעֱשֶׂה לִבְנִי:**".

סיפור הצגת שאול מדגיש את התכונות הטובות שלו שאפשרו לו להיבחר להיות המלך של עם ישראל. במאמרה **רות פז** מצביעה גם על פגמים באישיות של שאול שניתן לזהות בסיפור ולראות את ההשלכות שלהם בהמשך הספר. מוזמנים לעיין במאמר המלא המצורף או לחפש רמזים בפרק.

‎ ~ Nethanel Lasry: רות פז - בחירתו והתאמתו של שאול למלכות.pdf • ‎9 pages ‎<attached: 00000781-רות פז - בחירתו והתאמתו של שאול למלכות.pdf>

 ~ Nethanel Lasry: **שמואל א פרקים י-יא: המלכת שאול**

בפרק י' שאול מומלך פעמיים. הפעם הראשונה נעשית בצורה אינטימית, כאשר הנוכחים היחידים הם שמואל ושאול. שאול נמשח על ידי שמואל, ומקבל ממנו שלושה אותות, שכולם מתקיימים. הפסוקים מדגישים לנו שעל אף ששאול נמשח והאותות מתקיימים, ולמרות ששאול נעשה לנביא, וסביבתו תמהה על כך – **שאול לא מספר לאיש על דבר מינויו למלך.** 

המלכת שמואל בצורה פומבית נעשית רק בהמשך הפרק. מעמד ההמלכה נפתח למעשה כמעמד תוכחה של שמואל לעם ישראל, תוכחה נוספת על בקשתם למלך. מעמד תוכחה זה ממשיך בכך ששמואל קורא לעם "להתייצב לשבטיו", ומטיל גורל – בתחילה הוא לוכד את שבט בנימין, לאחר מכן הוא לוכד משפחות ובתי אב. מעמד כזה של הטלת גורלות ללכידת שבט ומשפחה מוכר לנו מחטאו של עכן ולכידתו, והדברים מתחברים לאווירת המעמד שלנו, שהוא מעמד של תוכחה לעם ישראל. לאור זה, מפתיע לגלות שמי שנלכד הוא לא חוטא אלא דווקא **זה שבו ה' בחר,** דמות המוצגת בפרקנו באור חיובי מאוד. 

הפער הזה, בין מעמד תוכחה שהאווירה בו קשה ביחס בין הקב"ה לעם, לבין העובדה שבפועל מופיעה דמות שה' בוחר בה, והיא מוצגת באור מאוד חיובי – יושב על מתח שמלווה אותנו לאורך הפרקים האחרונים. מצד אחד, התנגדות ה' ושמואל למינוי מלך היא חריפה. ומצד שני, ה' נעתר לבקשת העם ובוחר להם מלך ראוי. בפרק י"ב שוב נראה כי מצד אחד ההתייחסות לבקשת העם היא עדיין ביקורתית; ומצד שני, הנביא נותן לעם דרך להמשיך להתקדם באופן הזה, בצורה שכן תהיה ראויה בעיני ה'. ההיסטוריה תמשיך בדרך שבה העם בחר, והעם ימשיך להיבחן בבחירותיו מכאן ואילך.

 ~ Nethanel Lasry: **שמואל א פרקים י-יא: דמותו של שאול**

שאול מתמנה למלך אבל לא מספר על כך לאיש, וגם כאשר הוא עולה בגורל כמלך המיועד, הוא בורח ונחבא אל הכלים. בסופו של דבר מוצאים אותו ומביאים אותו: "וַיָּרֻצוּ וַיִּקָּחֻהוּ מִשָּׁם וַיִּתְיַצֵּב בְּתוֹךְ הָעָם **וַיִּגְבַּהּ מִכָּל הָעָם מִשִּׁכְמוֹ וָמָעְלָה"** (י, כג) – פסוק זה מדגיש לנו כמה דמותו של שאול מרשימה; ומצד שני, כמה הוא ביישן ונחבא אל הכלים. דומה שניתן ממש להרגיש דרך הפסוק עד כמה הוא לא היה רוצה לבלוט; הוא גבוה בעל כרחו. רק כשלוקחים אותו ומכריחים אותו להתייצב בתוך העם, הוא נאלץ לגבוה מכל העם משכמו ומעלה.

גם בפרק י"א, ניתן לראות ששאול ממשיך עם אותה תכונת אופי – מצד אחד איש מרשים מאוד, ומצד שני ביישן ושם את עצמו בצד. נציין שתי נקודות: 1. כאשר זקני יבש גלעד מחפשים מושיע מפני מלך בני עמון, הם לא שולחים שליחים לשאול. שאול חוזר **מן השדה,** כאחד האדם, ו"במקרה" שומע על המצב. כנראה ששאול עוד לא מכניס את עצמו למעמד המלך. רק לאור הצורך של יבש גלעד בעזרה, הוא נכנס לנעלי המלך, לובש את רוח ה', ומגייס באסרטיביות רבה את כל עם ישראל למלחמה. (שימו לב למספר הלוחמים הגדול – זה מספר שרק מלך יכול להוציא, אף שופט לא התקרב למספרים האלה.) 2. יחסו של שאול למתנגדיו: העם מבקש משאול לנקום במתנגדים להמלכתו, ושאול מסרב. הוא מעדיף להתמקד בישועה שהייתה ולא בסיכול מתנגדים.

מצורף קישור לשיעורו של **פרופ' יוני גרוסמן** מימי העיון בתנ"ך: https://on.soundcloud.com/g3gPy. בשיעור הוא עומד על תהליך המתרחש בפרקים שלנו, תהליך שבו שאול הופך מדמות פסיבית ונגררת לדמות אקטיבית ומובילה. **שאלה למחשבה לאחר השיעור:** נסו לחשוב על שני הצירים עליהן נעה דמותו של שאול: 1. הציר האישיותי של גבוה משכמו ומעלה אבל עניו ונחבא אל הכלים. 2. ציר המתח של דמות פסיבית מול דמות אקטיבית. האם יש קשר בין ענווה לפסיביות? האם היותו של שאול אדם מרשים וגבוה תהיה בעוכריו בהמשך? האם ניתן להיות עניו ונחבא אל הכלים ועדיין להיות יוזם ומוביל את עם ישראל למלחמה? האם התשובות שאתם נותנים עכשיו יעמדו במבחן המציאות בפרקים בהמשך?

 ~ Nethanel Lasry: **שמואל א פרק יב – נתן ה' עליכם מלך**
 
כשקוראים את פרקי המלוכה יש מקום לשאול, אם ה' ושמואל חושבים שמלך הוא פתרון כל כך גרוע, אז למה באמת להיענות לבקשה של העם? **למה הם לא אומרים "לא"?** 
יכול להיות שעם ישראל הוא קצת כמו ילד מתבגר. יש גיל שבו אם האבא חושב שהילד עושה משהו טיפשי, הוא פשוט יגיד – 'לא'. יש גיל שבו האבא כבר לא מתנגד. אם הילד מתעקש שזה מה שהוא רוצה, אז הוא יכול לנסות, ויצטרך ללמוד לבד. הוא יכול לנסות, ולהתמודד עם ההשלכות של הבחירה שלו.
בפרק ח' שמואל מזהיר את עם ישראל מפני המחירים של המלכת המלך, ומקווה שזה ישנה את דעתם. בפרק שלנו מובן שההחלטה כבר התקבלה, ושמואל מזהיר אותם מה ההחלטה הזו תדרוש מהם בשביל לגרום לה להצליח. 
ההחלטה לקבל על עצמם מלך אומרת שהם רוצים להפסיק להיות תחת שלטונו הישיר של הקב"ה. משמעותו של שלטון ישיר תחת הקב"ה הוא שהמושיעים בשר ודם הם לא קבועים, הקב"ה מעמיד ושולח מושיעים, אחרי שהעם פונה אליו, זועק ומבקש. עם ישראל מבקש להפסיק עם זה, לקבל את מרותו של מלך בשר ודם קבוע – לסמוך על המלך שיושיע אותם ולא על הקב"ה. להחלטה הזו יש מחירים על החירות של עם ישראל, והעם מוכן לשלם אותן במודע, אבל בפרק שלנו שמואל מזכיר את המחירים הדתיים: **הויתור על המלכות של ה' והזעקה למלך בשר ודם ישכיחו את ה'.**
למרות כל מה שאמרנו, שמואל מפתיע ומחדש שהמודל שבני ישראל בוחרים בו - הוא מודל אפשרי. שמואל מעודד את העם ואומר להם שבחירתם השגויה לא מהווה את סוף הסיפור. יש דרך לקיים משטר מלוכני ולהצליח להישאר עם קשר משמעותי לקב"ה: "אִם תִּירְאוּ אֶת ה' וַעֲבַדְתֶּם אֹתוֹ וּשְׁמַעְתֶּם בְּקֹלוֹ וְלֹא תַמְרוּ אֶת פִּי ה' וִהְיִתֶם גַּם אַתֶּם וְגַם הַמֶּלֶךְ אֲשֶׁר מָלַךְ עֲלֵיכֶם אַחַר ה' אֱ–לֹהֵיכֶם".
אבל זה דורש עבודה. המשך התנ"ך הוא המבחן: האם הילד המתבגר מצליח להוכיח שהוא ראוי לאמון, או שהוא ילמד בדרך הקשה.

 ~ Nethanel Lasry: **שמואל א יג – ופלשתים נאספים מכמש**

סיפור ההמתנה של שאול נראה במבט ראשון קצת מוגזם. שמואל מאחר, שאול מקריב את הקרבנות, ובעבור זה זוכה לעונש: "וְעַתָּה מַמְלַכְתְּךָ לֹא תָקוּם". מה משמעות הירידה לגלגל וההמתנה? 
שמואל מצווה על שאול לרדת לגלגל עוד במפגש הראשון ביניהם: **"וְיָרַדְתָּ לְפָנַי הַגִּלְגָּל** וְהִנֵּה אָנֹכִי **יֹרֵד אֵלֶיךָ** לְהַעֲלוֹת עֹלוֹת לִזְבֹּחַ זִבְחֵי שְׁלָמִים שִׁבְעַת יָמִים תּוֹחֵל עַד בּוֹאִי אֵלֶיךָ וְהוֹדַעְתִּי לְךָ אֵת אֲשֶׁר תַּעֲשֶׂה" (י, ח). ובאמת, מיד לאחר שיונתן מכה את נציב הפלשתים במכמש, שאול יורד לגלגל וממתין שם, ובו בזמן הפלשתים נאספים ועולים למכמש: 
"וַיִּצָּעֲקוּ הָעָם אַחֲרֵי שָׁאוּל הַגִּלְגָּל: וּפְלִשְׁתִּים נֶאֶסְפוּ לְהִלָּחֵם עִם יִשְׂרָאֵל שְׁלֹשִׁים אֶלֶף רֶכֶב וְשֵׁשֶׁת אֲלָפִים פָּרָשִׁים וְעָם כַּחוֹל אֲשֶׁר עַל שְׂפַת הַיָּם לָרֹב **וַיַּעֲלוּ וַיַּחֲנוּ בְמִכְמָשׂ** קִדְמַת בֵּית אָוֶן" 

ברמה הספרותית אפשר לשים לב **להדגשת ה'ירידה' וה'עליה'**, וגם ברמה הריאלית המיקום של איזורי הכינוס של הלוחמים משמעותי מאוד להבנת הסיפור. לאורך ספר שמואל אנחנו קוראים על מספר קרבות בין ישראל לפלשתים, כאשר המקום בו מתרחש הקרב מצביע על מיקום החזית וממילא על המצב הצבאי באותה תקופה – ככל שהקרב קרוב יותר למישור החוף ידם של ישראל על העליונה, וכשהפלשתים מתקרבים לגב ההר מצבם של ישראל פחות טוב. 
מכמש נמצאת על גב ההר, וגובהה 600 מ' בערך. הגלגל נמצא הרחק מזרחה משם, וגובהו 300 מ' בלבד. ממילא, ההוראה לרדת ממכמש, לאחר שמצליחים לגרש ממנה את הפלשתים, ולכנס את החיילים בגלגל היא הוראת התאבדות. ההסתלקות ממכמש וההתכנסות בגלגל מאפשרת לפלשתים להזיז את החזית מזרחה לשטח המוגבה ולזכות ביתרון צבאי בלתי נתפס. 
נוסיף על כך את המרמור המורלי שהעם חווה כשהוא מבין שעם כל יום שעובר יהיה קשה יותר לשחרר את השטח,  את הרס המומנטום, ואת הבריחה של הלוחמים משדה הקרב, וממילא שאול נמצא במשבר קשה. הוא מחויב לדברי שמואל, אבל מבין שהוא פשוט לא יהיה מסוגל לנצח מבחינה צבאית.
ייתכן שזהו בדיוק הנסיון: עם ישראל חושב שהוא ממנה מלך שיחסוך את הצורך בהסתמכות על הקב"ה, אבל הניצחון של המלך הראשון על הפלשתים תוכנן להיות נס: בדיוק כמו הנצחון על יריחו. 


אלא, שכמו שעם ישראל סמך על המאגיה ולא על הקב"ה במלחמה הראשונה בפלשתים , במלחמה אצלנו במקום לסמוך על הקב"ה הם סומכים על החרב. **לא החרב ולא המאגיה יקבעו את תוצאות המלחמה: אלא ההישמעות לצו ה'.**

 ~ Nethanel Lasry: **ארכיאולוגיה בפרק – פים**

הפרשנים ניסו להציע הצעות שונות ומשונות למשמעות הביטוי היחידאי בתנ"ך — "פים" — שמופיע בפרק שלנו: "וְהָיְתָה הַפְּצִירָה פִים לַמַּחֲרֵשֹׁת". האמת התגלתה בחפירה של משקולת שכתובה עליה המילה פים ומשקלה שני שליש השקל. ככל הנראה המילה נגזרת מהביטוי "פי שניים" שמשמעותו שני חלקים (מתוך שלושה). באופן זה גם מובנת הדרישה הנועזת של אלישע מאליהו בספר מלכים "ויהי נא פי שניים ברוחך אלי". בשונה מהעברית המודרנית, בה פי שניים זה יותר, בעברית המקראית פי שניים זה שני שליש.

‎ ~ Nethanel Lasry: ‎<attached: 00000795-PHOTO-2023-11-04-17-53-39.jpg>

 ~ Nethanel Lasry: **שמואל א פרק יד – מלחמות שאול בפלישתים**

לאחר כשלונו וחטאו של שאול בפרק הקודם, בכך שלא המתין להגעת שמואל לגלגל, הסיפור ממשיך בפרקנו: הפלישתים לא נעלמים לשום מקום, ומערכה צבאית לפנינו. כיצד שאול יתפקד בקרב זה לאחר שנכשל במשימתו מול הקב"ה ונודע לו שממלכתו לא תקום?

נבחן את התנהלותו של שאול במספר צירים:
1.	**שאול כנגרר או יוזם:** בתחילת הפרק, שולט הבלאגן. בפרק הקודם ראינו את פתיחתה של המערכה, לכאורה: "וַיֵּצֵא הַמַּשְׁחִית מִמַּחֲנֵה פְלִשְׁתִּים שְׁלֹשָׁה רָאשִׁים הָרֹאשׁ אֶחָד יִפְנֶה אֶל דֶּרֶךְ עָפְרָה אֶל אֶרֶץ שׁוּעָל" (יג, יז). ואילו הפרק שלנו פותח ב"ויהי היום" (יד, א) – מה קורה כאן? מדוע הקרב מתמהמה? בהמשך הפרק אנחנו רואים שמי שלוקח יוזמה זה **יונתן** שהולך על דעת עצמו ומצליח לחולל מהומה גדולה במחנה פלישתים. רק בעקבות יוזמה זו של יונתן, אחריה שאול נגרר בתחילה, "וַיִּזָּעֵק שָׁאוּל וְכָל הָעָם אֲשֶׁר אִתּוֹ וַיָּבֹאוּ עַד הַמִּלְחָמָה" (יד, כ). בשלב שני, שאול מגיב ומתחיל להוביל בעצמו: "וַיֹּאֶל שָׁאוּל אֶת הָעָם לֵאמֹר אָרוּר הָאִישׁ אֲשֶׁר יֹאכַל לֶחֶם עַד הָעֶרֶב וְנִקַּמְתִּי מֵאֹיְבַי" (יד, כד).
2.	**שאול אל מול ה':** בולטת בפרק מאוד השוואה ניגודית בין יונתן לשאול. בעוד יונתן מדגיש את שם ה' ביציאתו לקרב, למשל בדבריו לנערו: "עֲלֵה אַחֲרַי כִּי **נְתָנָם ה' בְּיַד יִשְׂרָאֵל"** (יד, יב); שאול מדגיש את נקמתו האישית **"וניקמתי מאויבי"** (יד, כד). גם כאשר שאול פונה לה' כדי לשאול אותו לפני היציאה לקרב, הפסוקים מתארים כיצד הוא נוטש את ארון ה' כשהלחץ גובר – "וַיְהִי עַד דִּבֶּר שָׁאוּל אֶל הַכֹּהֵן וְהֶהָמוֹן אֲשֶׁר בְּמַחֲנֵה פְלִשְׁתִּים וַיֵּלֶךְ הָלוֹךְ וָרָב פ **וַיֹּאמֶר שָׁאוּל אֶל הַכֹּהֵן אֱסֹף יָדֶךָ"** (יד, יט) – תחת הלחץ, שאול מחליט שלא לחכות לדבר ה', ולצאת למלחמה על דעת עצמו. לאור ההתרחשות הזו, לא מפתיעה העובדה שבפעם הבאה ששאול שואל בה', ה' לא עונה לו: "וַיִּשְׁאַל שָׁאוּל בֵּאלֹהִים הַאֵרֵד אַחֲרֵי פְלִשְׁתִּים הֲתִתְּנֵם בְּיַד יִשְׂרָאֵל **וְלֹא עָנָהוּ בַּיּוֹם הַהוּא"** (יד, לז).
3.	**שאול אל מול העם:** כבר בפרק הקודם, ראינו כיצד שאול אינו עומד בלחץ העם ומפר את צו ה'. בפרקנו, שאול מתגלה כמי שמסוגל לעמוד כחומה בצורה אל מול העם, בהשביעו את העם שלא יאכלו דבר עד הערב. אמנם, דומה שדווקא כאן הפסוקים שופטים את ההחלטה הזו לשלילה. מודגש עד כמה שבועה זו פגעה ביכולתו של העם להילחם, "ויעף העם"; וכאשר הותר לעם לאכול, הרעב הגדול הוביל אותם לחטא דתי "ויעט העם אל השלל... **ויאכל העם על הדם."** גם במקום שבו שאול גילה יכולת להוביל מדיניות ולכפות את העם לכך, זה הוביל לתוצאה **לא רצויה** מבחינה דתית. למרבה האבסורד, בסוף הסיפור שאול **נכנע ללחץ העם** ומשתכנע שלא להרוג את יונתן, אבל זה נעשה בשלב שבו שאול סבור כי מדובר בחטא דתי (שאול מבין שה' לא עונה לו באורים ותומים בגלל שמישהו הפר את השבועה). כלומר – מול חטא דתי מבחינתו, שאול כן נכנע ללחץ העם.

 ~ Nethanel Lasry: **שמואל א פרק טו – סיפור עמלק**

בפרקנו, מוטלת על שאול משימה המפורשת בתורה – מחיית עמלק. סיפורנו, אם כן, הוא בעל חשיבות דרמטית. ניתן להשוותו למשימתו של יהושע לבצע את מעמד הברכה והקללה בהר עיבל. בתחילה נראה ששאול מבצע את המשימה בהצלחה רבה, מכה את עמלק ואף "וְאֶת כָּל הָעָם הֶחֱרִים לְפִי חָרֶב" (טו, ח). אלא ששאול לא מקיים את צו ה', בכך שהוא חומל על אגג ועל מיטב הצאן. בפרקנו מתנהל דו שיח ארוך בין שאול לשמואל על חטאו של שאול, דרכו נידונות כמה נקודות יסודיות ביותר:

1.	**החמלה:** "וַיַּחְמֹל שָׁאוּל וְהָעָם עַל אֲגָג וְעַל מֵיטַב הַצֹּאן" (טו, ט) – חז"ל דרשו (תנחומא מצורע) על חמלה זו את המשפט המפורסם: "א"ר אלעזר: כל שנעשה רחמן על האכזרי לסוף נעשה אכזר על הרחמנים. כתיב: ויחמול שאול והעם על אגג ועל מיטב הצאן והבקר, וכתיב בנוב עיר הכהנים: ואת נוב עיר הכהנים הכה לפי חרב" – יכולתו של שאול להרוג לפי חרב את נוב עיר הכהנים מעלה את השאלה אם אכן חמלה מוסרית הייתה כאן, על מלך עמלק ועל בהמותיו.
2.	**האשמת העם:** שאול בדבריו לשמואל מנסה להתגונן ולהסיר אחריות על אי-קיום הציווי, בהאשימו את העם: **"אשר חמל העם"** (טו, טו). תגובתו של שמואל יסודית כל כך לאישיותו של שאול, עד שהיא חוזרת לדברי שאול קודם המלכתו: "הֲלוֹא **אִם קָטֹן אַתָּה בְּעֵינֶיךָ** רֹאשׁ שִׁבְטֵי יִשְׂרָאֵל אָתָּה וַיִּמְשָׁחֲךָ ה' לְמֶלֶךְ עַל יִשְׂרָאֵל" (טו, יז): אנחנו מוצאים כאן ביקורת חריפה על ענוותנותו של שאול, שלמעשה מיתרגמת בפרקים האחרונים להיגררות של שאול אחרי העם, ונגד רצון ה'. השילוב באישיותו של שאול, הגבוה משכמו ומעלה אבל נחבא אל הכלים, מיושם בדיוק באופן ההפוך מהנדרש: אל מול העם שאול מגלה ענווה ונסיגה, ואילו במקומות בהם זה פחות רצוי, שאול מתגלה כיוזם ומוביל.
3.	**הקרבת קרבנות:** שאול מנסה להצטדק בכך שהשארת הבהמות הייתה לצרכי הקרבת קרבנות לה', וכאן הוא טועה באותה טעות כאשר העלה עולה לה' בגלגל (בפרק י"ג), נגד רצון ה'. כאן שמואל חוזר ומחדד את אותו מסר שהוא מביא עמו מאז תחילת הספר, נגד תפיסתם של בית עלי – הפסוק המפורסם: "וַיֹּאמֶר שְׁמוּאֵל **הַחֵפֶץ לַה' בְּעֹלוֹת וּזְבָחִים כִּשְׁמֹעַ בְּקוֹל ה'** הִנֵּה שְׁמֹעַ מִזֶּבַח טוֹב לְהַקְשִׁיב מֵחֵלֶב אֵילִים" (טו, כב).

 ~ Nethanel Lasry: עוד שתי נקודות שעולות בפרק, שלא נספיק להרחיב בהן:
1.	**מי קורע את מעילו של מי,** בסוף הפרק? ומה פשר העמימות בעניין? מצורפים דבריו של **הרב אמנון בזק** בעניין זה. בשולי הדברים נציע, שאולי אפשר להבין שאכן גם כנף מעילו של שמואל נקרע, גם באופן הסמלי. שימו לב מהן תחושותיו האישיות של שמואל בפרק לאור הדחת שאול מן המלוכה. נקודה זו תמשיך ללוות אותנו גם כשנראה היכן שמואל יהיה אל מול המלכתו של דוד.
2.	**מחיית עמלק – השאלה המוסרית:** מצורפים דבריו הארוכים והמקיפים של **מו"ר הרב מדן** בסוגיה גדולה וחשובה זו.

‎ ~ Nethanel Lasry: קריעת המעיל והמלוכה משאול - הרב בזק.doc ‎<attached: 00000799-קריעת המעיל והמלוכה משאול - הרב בזק.doc>

‎ ~ Nethanel Lasry: מחיית עמלק והשאלה המוסרית - הרב מדן.pdf • ‎83 pages ‎<attached: 00000800-מחיית עמלק והשאלה המוסרית - הרב מדן.pdf>

 ~ Nethanel Lasry: **שמואל א פרק טז – מלך אשר יבחר ה' א–להיך בו**

במצוות מינוי המלך מודגש שמי שיבחר את המלך הוא הקב"ה:  "שׂוֹם תָּשִׂים עָלֶיךָ מֶלֶךְ **אֲשֶׁר יִבְחַר ה' אֱ–לֹהֶיךָ בּוֹ**" (דברים יז, טו). ובספר שמואל אנחנו רואים קיום של המצווה, כאשר מי שבוחר במלך הוא שמואל על פי ה': הוא בחר בשאול ומשח אותו, ולאחר מכן בפרק שלנו גם משח את דוד.

אם מסתכלים בדקדוק, אפשר לגלות שבחירת המלכים על ידי הקב"ה בספר שמואל היא רק למראית עין. שאול נמשח למלוכה, ומוצג לכל העם על ידי שמואל כמלך הנבחר, בפרק י'. אבל בכל זאת כאשר מגיע מלך בני עמון שאול עדיין "בָּא אַחֲרֵי הַבָּקָר מִן הַשָּׂדֶה" ולא מתפקד כמלך, ואחרי הנצחון המפואר הוא יזדקק לחדש את המלוכה – הפעם כשהעם מעוניין בו. 
שמואל מחליט לסיים את תפקידו של שאול בעקבות החטא במלחמת עמלק ומודיע לו "קָרַע ה' אֶת מַמְלְכוּת יִשְׂרָאֵל מֵעָלֶיךָ הַיּוֹם וּנְתָנָהּ לְרֵעֲךָ הַטּוֹב מִמֶּךָּ:". אך בכל זאת, שאול ימשיך להיות המלך עד יום מותו, וגם אחר כך בנו ימשיך לקיים ממלכה עצמאית שתנהל מאבק מול דוד עד שהעם יחליף את נאמנותו. 
בפרק שלנו, כשדוד מגיע ה' מצווה: "קוּם מְשָׁחֵהוּ כִּי זֶה הוּא", אבל דוד חוזר לרעות את צאן אביו, והוא יזכה להפוך למלך רק לאחר תלאות רבות ולאחר ששאול ימות והעם יקבל אותו עליהם.

ה' אמור לבחור במלך, והוא גם בוחר. אבל העם, והמלכים, **מתעקשים להיות אלה שקובעים**. אי אפשר לדעת איך שושלת שאול הייתה נראית אם במקום להיאחז בכיסא, שאול היה בוחר להישמע לצו ה', לפנות את הבמה בכבוד ולעזור לדוד להיכנס לתפקיד בצורה חלקה. אי אפשר לדעת איך המלוכה הייתה נראית אם העם, והמלך, היו זוכרים שהכוח של המלך מגיע בגלל הבחירה של ה'.  ייתכן שהיינו זוכים למלוכה שדומה יותר למודל המקורי – **ה' הוא המלך האמיתי**, והאנשים שיש להם כתר על הראש הם רק שליחים שיושבים על כסאו.

 ~ Nethanel Lasry: **שמואל א' פרק י"ז – עדינו העצני**

יש הרבה מאוד סתירות בין פרק ט"ז לפרק י"ז, אזכיר רק חלק: 

1. הגדולה שבהן, היא שבפרק שלנו שאול שואל את אבנר "בֶּן מִי זֶה הַנַּעַר?", אבל הוא כבר משמש כמנגן שלו מאז הפרק הקודם, אז למה הוא לא מכיר אותו? 
2. דוד מונה בפרק ט"ז להיות נושא הכלים של שאול, אז למה בתחילת הפרק שלנו הוא מגיע מהצאן? 
3. בסוף פרק ט"ז דוד מתואר כ"גיבור חיל" ומתפקד כנושא כלים, אז למה אצלנו מכנים אותו "כי נער אתה" והוא אפילו לא יודע ללבוש שריון? 

הפרשנים מציעים הסברים מקומיים לכל עניין: למשל, מצודת דוד מציע שתקפה את שאול רוח רעה שהשכיחה ממנו מי זה אבא של דוד, ופרשנים אחרים מביאים את המדרש שמסביר את השאלה כבירור עמוק האם דוד ראוי למלוכה. במחקר כמובן מציעים שמדובר על פרקים ממקורות שונים, אבל קשה להגיד את זה כי יש מבנה מאוד ברור של קשר בין הפרקים. מצורפת מערכת הקבלות אותה הציגה **רות וולפיש** במגדים ל"ב.  

 **הרב בזק** מציע שהפרקים משרתים **בחינות שונות**. בגלל שהמלוכה היא נושא מורכב ויש בו צדדים לכאן ולכאן, לאורך פרקי שמואל יש בחינה שמתנגדת למלוכה, ויש בחינה שתומכת במלוכה,  וסתירות רבות מתורצות באמצעות ההבנה ששייכות לבחינות שונות. 
 באופן דומה ניתן היה להציע שהכפילות באה להציג **תכונות שונות באישיות של דוד**: מצד אחד הוא המנגן שמפלס את דרכו למלוכה עם קסם אישי והתקדמות בשירות המלך, ומצד שני הוא לוחם מוצלח שיוצא לקרב עם שם ה' וזוכה להערצה במעשה גבורה פתאומי. 

הרב **מנחם ליבטאג** במאמר **מעלון שבות 122** מציע דרך לקריאה על ידי "אין מוקדם ומאוחר בתורה". הוא מסדר את הסיפור מחדש בצורה הזו: 
1. דוד נמשח למלוכה. 2. הוא מגיע לשדה הקרב למלחמה עם גולית. 3. מביס את גולית. 4. מתחבר ליונתן וחוזר לרעות את צאן אביו. 5. נקרא חזרה לשרת כמנגן. 6. מקבל את מדיו של יונתן. 7. ממונה לנושא כלים ולשר צבא. 

הסיבה לעיוות הזמנים היא שספר שמואל נכתב על ידי שלושה נביאים שונים: "וְדִבְרֵי דָּוִיד הַמֶּלֶךְ הָרִאשֹׁנִים וְהָאַחֲרֹנִים הִנָּם כְּתוּבִים עַל דִּבְרֵי שְׁמוּאֵל הָרֹאֶה וְעַל דִּבְרֵי נָתָן הַנָּבִיא וְעַל דִּבְרֵי גָּד הַחֹזֶה". שמואל הוא נביאו של שאול, וגד ונתן הם נביאיו של דוד. **כל נביא הדגיש דברים שונים בסיפור וכך נוצרו הסתירות בזמנים**. פרק ט"ז הוא סיפור החתימה של סיפורי שאול וסיפור החתימה של הספר אותו כתב שמואל עצמו, ובו מודגשים צדדים מסוימים של הסיפור: הבחירה של ה' והרוח הרעה. פרק י"ז הוא סיפור הפתיחה של סיפורי דוד ובו מודגשים צדדים אחרים. מוזמנים לעיין במאמר המלא המצורף מאתר הישיבה.

‎ ~ Nethanel Lasry: mega32_walfish.pdf • ‎11 pages ‎<attached: 00000808-mega32_walfish.pdf>

 ~ Nethanel Lasry: https://www.etzion.org.il/he/tanakh/neviim/sefer-shmuel-bet/%D7%A2%D7%93-%D7%94%D7%99%D7%9B%D7%9F-%D7%93%D7%91%D7%A8%D7%99-%D7%A9%D7%9E%D7%95%D7%90%D7%9C-%D7%94%D7%A0%D7%91%D7%99%D7%90

 ~ Nethanel Lasry: **שמואל א פרק יח – שאול מול דוד: גולים עצמיים וכדור שלג של חרדות**

שאול שומע את שירת הנשים "הכה שאול באלפיו ודוד ברבבותיו" וחרד מאוד. כיצד ייתכן שהן מהללות את דוד יותר ממנו? הוא אף מעלה את האפשרות שדוד יכול להתחרות בו על כתר המלוכה: "ועוד לו אך המלוכה!"

האמנם יש יסוד לחששו של שאול? נשים לב כיצד מתאר המקרא את יציאתן של הנשים לשיר לאחר המלחמה: "וַתֵּצֶאנָה הַנָּשִׁים מִכָּל עָרֵי יִשְׂרָאֵל לָשִׁיר וְהַמְּחֹלוֹת **לִקְרַאת שָׁאוּל הַמֶּלֶךְ"** (יח, ו) – הנשים יוצאות אל שאול. המלך. הפסוקים מדגישים זאת. את תוכן השיר אפשר להבין כתקבולת תמימה (כמו "יִפֹּל מִצִּדְּךָ אֶלֶף וּרְבָבָה מִימִינֶךָ"; תהלים צא, ז) ולא כתחרות כמותית בין שאול לדוד (להרחבה: עיינו **במאמר המצורף).** אבל שאול, מרגע זה, חרד למעמדו ועוין את דוד. 
 
נשים לב שפעם אחר פעם, בחירותיו של שאול בעקבות חרדותיו, הן עצמן אלה המעוררות טריגרים חדשים לפחדיו. ניסיונו הכושל להטיל את החנית על דוד מעצים את פחדיו מכך שה' עם דוד ולא עמו. ובעקבות פחד זה, הוא בוחר למנותו לשר צבא, כדי להרחיקו ממנו. אלא שהבחירה למנות את דוד לשר צבא היא עצמה זו שמובילה להעצמת הפופולריות של דוד בקרב העם, ממנה שאול עצמו חושש עוד יותר בשלב הבא; הפסוקים ממש מדגישים את הקשר הסיבתי הזה: 
וַיְסִרֵהוּ שָׁאוּל מֵעִמּוֹ וַיְשִׂמֵהוּ לוֹ שַׂר אָלֶף **וַיֵּצֵא וַיָּבֹא לִפְנֵי הָעָם** (פס' יג)
וְכָל יִשְׂרָאֵל וִיהוּדָה אֹהֵב אֶת דָּוִד **כִּי הוּא יוֹצֵא וָבָא לִפְנֵיהֶם** (פס' טז)

לאחר מכן, שאול לדוד את בתו לאישה מתוך מגמה להפילו ביד פלישתים בדרישות מופרכות, בדמות הבאת מאה ערלות פלישתים, "אֶתְּנֶנָּה לּוֹ וּתְהִי לוֹ לְמוֹקֵשׁ וּתְהִי בוֹ יַד פְּלִשְׁתִּים" (יח, כא); אלא שדוד עומד במשימה וכך שאול מוצא את דוד, ממנו הוא מפחד כל כך, כנשוי לבתו וממילא כחלק מבית המלוכה. תוצאה שמן הסתם רק מעצימה את חששותיו, כפי שאומר הפסוק שלאחר מכן "וַיֹּאסֶף שָׁאוּל לֵרֹא מִפְּנֵי דָוִד עוֹד" (יח, כט).

מה מוביל לכדור השלג הזה? במינוי דוד למלך אומר ה' לשמואל: "אַל תַּבֵּט אֶל מַרְאֵהוּ וְאֶל גְּבֹהַּ קוֹמָתוֹ, כִּי מְאַסְתִּיהוּ; כִּי לֹא אֲשֶׁר יִרְאֶה הָאָדָם **כִּי הָאָדָם יִרְאֶה לַעֵינַיִם וַה' יִרְאֶה לַלֵּבָב"** (טז, ז) – יש כאן נימוק מדוע נבחר דוד ולא אחיו הגדול, אבל דומה שודאי שיש כאן רמיזה גם לשאול **גבה הקומה.** ה' מדגיש שכעת נבחר דוד, וזו בחירה שרק ה' יכול לעשות – כי רק ה' **רואה ללבב.** שאול בפרקנו חושב שהוא יודע מה בלבבו של דוד: דוד רוצה למרוד בו. אבל לא כך הם פני הדברים. יומרתו של שאול האדם לדעת מה בלבבו של דוד, היא המפילה אותו. דווקא דוד, גם בהמשך הסיפור, שומר על **לבו** טהור; אפילו בכרתו את כנף מעילו של שאול, נאמר: "וַיְהִי אַחֲרֵי כֵן **וַיַּךְ לֵב דָּוִד אֹתוֹ** עַל אֲשֶׁר כָּרַת אֶת כָּנָף אֲשֶׁר לְשָׁאוּל" (כד, ה). ובהמשך הסיפור שם דוד מנסה להוכיח את מה שהוא אומר כבר בפרקנו: בפרקנו דוד טוען שהוא לא רואה את עצמו כראוי להתחתן במלך. הוא כרגע לא רואה את עצמו כיורש וודאי לא מנסה למרוד. ובסיפור שם הוא אומר "הִנֵּה הַיּוֹם הַזֶּה **רָאוּ עֵינֶיךָ** אֵת אֲשֶׁר נְתָנְךָ ה' הַיּוֹם בְּיָדִי... וָאֹמַר לֹא אֶשְׁלַח יָדִי בַּאדֹנִי כִּי מְשִׁיחַ ה' הוּא": הנה הוכחתי לך, אומר דוד, גם לעיניך (שהרי האדם יראה לעיניים) – שאני לא מעוניין למרוד בך.

‎ ~ Nethanel Lasry: הכה שאול באלפיו ודוד ברבבותיו.pdf • ‎12 pages ‎<attached: 00000812-הכה שאול באלפיו ודוד ברבבותיו.pdf>

 ~ Nethanel Lasry: **שמואל א פרק יט – הגם שאול בנביאים?**

בפרקנו, ניסיונותיו של שאול להרוג את דוד נעשים פחות ופחות אלגנטיים ויותר מתוכננים וישירים. הפחד הסמוי כבר הופך למציאות מבחינתו, וכביכול ברור שדוד הוא מורד שיש להורגו.

נציין בקצרה כמה נקודות שעולות בפרקנו:
1.	דבריו של יונתן לשאול: "וַיַּעַשׂ ה' תְּשׁוּעָה גְדוֹלָה לְכָל יִשְׂרָאֵל רָאִיתָ וַתִּשְׂמָח וְלָמָּה תֶחֱטָא בְּדָם נָקִי לְהָמִית אֶת דָוִד חִנָּם" (יט, ה) על דוד **שבזכותו הגיעה הישועה,** מכוונים כמובן לדבריו של שאול עצמו מתחילת מלכותו, שנאמרו ביחס לאנשים שלא רצו לקבל את מלכות שאול: "וַיֹּאמֶר שָׁאוּל לֹא יוּמַת אִישׁ בַּיּוֹם הַזֶּה כִּי הַיּוֹם עָשָׂה ה' תְּשׁוּעָה בְּיִשְׂרָאֵל" (יא, יג). שאול בשלב זה משתכנע מדברי יונתן. אבל עצם הצורך לומר זאת, מדגישה את המצב העגום ששאול נמצא בו, לעומת התנהלותו מעוררת ההשראה בתחילת ימי מלכותו.
2.	ההקבלה בין דוד ומיכל מול שאול, לסיפור **יעקב ורחל מול לבן** (בשני הסיפורים האישה משתמשת **בתרפים,** ובמהלך מרדף של האב כנגד חתנו; ועוד הקבלות). להרחבה מוזמנים לעיין במאמרו של **הרב אמנון בזק.**
3.	**הגם שאול בנביאים:** השימוש בביטוי זה, המקביל לביטוי הזהה בפרקי המלכת שאול (י, יא-יב), מעצים את סגירת המעגל הטרגית בסיפורו של שאול: כיצד האיש שבחר בו ה', שהוצג כאדם ראוי ועניו שלא רצה למלוך, מסיים את מלכותו בסיפור עגום של אובססיה למלכותו. ואפילו הנבואה שזכה לה, הופכת בפרקנו לדבר נלעג: "וַיִּפֹּל עָרֹם כָּל הַיּוֹם הַהוּא וְכָל הַלָּיְלָה עַל כֵּן יֹאמְרוּ הֲגַם שָׁאוּל בַּנְּבִיאִם" (יט, כד), ובמקום נוסף, נבואה שהיא כנראה רוח רעה הגורמת לו כמעט להתנקש בדוד: "וַיִּתְנַבֵּא בְתוֹךְ הַבַּיִת... וַיֹּאמֶר אַכֶּה בְדָוִד וּבַקִּיר" (יח, י-יא).

‎ ~ Nethanel Lasry: דוד ומיכל על רקע יעקב ורחל.pdf • ‎11 pages ‎<attached: 00000814-דוד ומיכל על רקע יעקב ורחל.pdf>

 ~ Nethanel Lasry: **שמואל א פרק כ - מחר חודש**

הפרק מתאר רגעים מכוננים במערכת היחסים של דוד ויהונתן, עליהם נאמר "איזו היא אהבה שאינה תלויה בדבר: זו אהבת דוד ויהונתן" (מסכת אבות ה:טז). דוד מאשים את יהונתן בנסיונות הרצח של שאול: "מֶה עָשִׂיתִי מֶה עֲוֹנִי וּמֶה חַטָּאתִי לִפְנֵי אָבִיךָ כִּי מְבַקֵּשׁ אֶת נַפְשִׁי" אך יהונתן מיתמם: "חָלִילָה לֹא תָמוּת הִנֵּה לו לֹא עשה יַעֲשֶׂה אָבִי דָּבָר גָּדוֹל אוֹ דָּבָר קָטֹן וְלֹא יִגְלֶה אֶת אָזְנִי". 

ההתממות של יהונתן נראית מוזרה. מה, הוא לא שם לב ששאול זרק על דוד את החנית? הוא לא שמע ששלח שליחים להרוג אותו בלילה? שרדף אחריו עד נוב?

הפרשנים מסבירים שיהונתן יודע שהיו נסיונות רצח, אבל מנסה להסביר לעצמו שזה לא חלק ממהלך מתוכנן: שאול עצמו אוהב את דוד, אבל כשהוא נתקף ברוח רעה הוא יכול להיות מסוכן. אם דוד יברח, זה יהיה הניתוק הסופי של הקשר שיוביל להחרפה של הסיטואציה, ויהיה הראיה האחרונה ששאול צריך בשביל להבין שדוד מורד בו. לכן עדיף שדוד ישאר קרוב. בקטע המצורף מהספר **הרואה והרועה** שנערך על בסיס מחברות של **פרופ' יהודה אליצור** מובא ניתוח יפה של משולש המתחים וההתלבטויות של שאול, יהונתן ודוד. 

למרות ההעדפה של יהונתן, הוא לא יכול להמשיך להתכחש למציאות לנצח. בסופו של דבר יהונתן צריך להעמיד את התיאוריה שלו במבחן, וכשהוא עושה זאת הוא מגלה את מה שלא רצה לגלות: העימות בלתי נמנע, והוא צריך לבחור צד.  

הבחירה שיהונתן עומד בפניה היא קשה: מצד אחד חבר אהוב נפש, שהוא מאמין בו ומזדהה איתו (יש הקבלות רבות בין הדמויות והתכונות שלהן), ומצד שני אבא והתקווה למלוכה. הבחירה שהוא בוחר בפועל היא מורכבת: הוא כורת את הברית עם דוד, אך נשאר בחצר המלכות וימשיך להלחם לצד אביו בפלשתים, עד שימותו יחד בקרב: "שָׁאוּל וִיהוֹנָתָן הַנֶּאֱהָבִים וְהַנְּעִימִם בְּחַיֵּיהֶם וּבְמוֹתָם לֹא נִפְרָדוּ". (שמואל ב, א:כג).

הסיפור שלנו משמש כהפטרה בשבת שלפני ראש חודש שחל ביום ראשון. בפשטות, בגלל המלים: "מָחָר חֹדֶשׁ", אך **הרב משה ליכטנשטיין** בספרו **מבט אל ההפטרות** מציע רעיון עמוק יותר: יש הבדל בין הדמויות של שאול ויהונתן בהסתגלות למצב החדש. שאול משמר את המלכות הישנה ונלחם בשינוי מלחמות חרמה, ויהונתן מבין לאן נושבת הרוח ופועל בתוך המציאות הנתונה. הזמן להחליט איך אנחנו מתמודדים עם השינויים הוא לא אחרי שהם קרו, אלא כשעוד יש זמן להתכונן. לפני שהחודש מתחדש אנחנו צריכים לקבוע מה התוכניות שלנו ואיך אנחנו דואגים לבצע אותן.

‎ ~ Nethanel Lasry: הרקע להתנהגות הדמויות.pdf • ‎3 pages ‎<attached: 00000820-הרקע להתנהגות הדמויות.pdf>

 ~ Nethanel Lasry: **שמואל א פרק כא - דוד בנב**

דוד נמלט מפני שאול ומגיע לנב. כבר בפתיחה אחימלך חושד שמשהו לא נורמלי בהגעה של דוד וצריך לשקר לו ולהרגיע אותו. לאחר מכן דוד משלים אספקה מלחם הפנים שאמור להיאכל על ידי הכהנים, ומבקש גם את החרב של גולית. באמצע הסיפור, התנ"ך מעיר הערה שבקריאה ראשונה עוד לא מובן עד כמה היא חשובה: "וְשָׁם אִישׁ מֵעַבְדֵי שָׁאוּל בַּיּוֹם הַהוּא נֶעְצָר לִפְנֵי ה' וּשְׁמוֹ דֹּאֵג הָאֲדֹמִי אַבִּיר הָרֹעִים אֲשֶׁר לְשָׁאוּל". כמו שאומרים בשמו של צ'כוב, "אקדח שמופיע במערכה הראשונה חייב לירות עד סוף המערכה השלישית", ואנחנו נגלה בהמשך שדואג מלשין לשאול ומשמיד את כל נב. 

האם **דוד אחראי** על הרצח של עיר הכהנים?

מצד אחד, הוא היה חייב את הלחם והיה חייב את החרב. מצד שני, הוא אויב המלך הנמלט, ואיש מעבדי המלך היה שם: האם באמת לא היה אפשר לחשוב שמשהו רע יכול לקרות? 

דוד, על כל פנים, יחשוב שהוא כן היה אחראי: "וַיֹּאמֶר דָּוִד לְאֶבְיָתָר יָדַעְתִּי בַּיּוֹם הַהוּא כִּי שָׁם דּוֹאֵג הָאֲדֹמִי כִּי הַגֵּד יַגִּיד לְשָׁאוּל. **אָנֹכִי סַבֹּתִי בְּכָל נֶפֶשׁ בֵּית אָבִיךָ**" (שמואל א כב:כב). ייתכן שזו חלק מהגדולה של דוד – הוא יודע לקחת אחריות גם על המקרים האפורים. מצד שני, זה נכון שהוא לוקח אחריות, אבל בפועל גרם למוות של עיר שלמה.

אולי אפשר לקחת מהפרק לפחות את סימן השאלה: על מה אני אחראי, ומה לא בגבולות הכוח שלי. מה מותר לעשות כי זה "מה שנכון", ומה **מפסיק להיות "מה שנכון" בגלל מי שמסביב**.

 ~ Nethanel Lasry: https://etzion.org.il/he/holidays/studies-yearly-cycle/haftara-machar-chodesh

 ~ Nethanel Lasry: **שמואל א פרק כב – מי יגלה את אזני?**

נתבונן בסיטואציה שמתאר לנו פסוק ו': "וְשָׁאוּל יוֹשֵׁב... **וַחֲנִיתוֹ בְיָדוֹ וְכָל עֲבָדָיו נִצָּבִים עָלָיו".** שאול חושש שבכל רגע מישהו עלול להתנקש בו. הוא יושב דרוך, חניתו שלופה ומוכנה (אותה חנית שבה ניסה להרוג את דוד, ועמה נופף כלפי בנו יהונתן). כל עבדיו ניצבים סביבו ושומרים עליו. נשים לב לפער הגדול בין תיאור הפסוקים את הסיטואציה לבין המבט של שאול על הסיטואציה: הפסוקים מתארים כיצד עבדי שאול ניצבים עליו ושומרים עליו. ואילו שאול מאשים אותם שהם חלק מן המזימה: "וַיֹּאמֶר שָׁאוּל לַעֲבָדָיו **הַנִּצָּבִים עָלָיו** שִׁמְעוּ נָא בְּנֵי יְמִינִי גַּם לְכֻלְּכֶם יִתֵּן בֶּן יִשַׁי שָׂדוֹת וּכְרָמִים לְכֻלְּכֶם יָשִׂים שָׂרֵי אֲלָפִים וְשָׂרֵי מֵאוֹת, **כִּי קְשַׁרְתֶּם כֻּלְּכֶם עָלַי..."** - את העבדים, לגביהם מדגיש הפסוק שהם **ניצבים עליו,** מאשים שאול שהם לא באמת ניצבים אלא **קושרים עליו.**

**חוסר האמון והחשדנות** הם מוטיבים חוזרים בפרקים שלנו. יהונתן מדגיש את נאמנותו לדוד באומרו "כִּי אִם יָדֹעַ אֵדַע כִּי כָלְתָה הָרָעָה מֵעִם אָבִי לָבוֹא עָלֶיךָ וְלֹא **אֹתָהּ אַגִּיד לָךְ** (כ, ט), ואילו דוד מגיב בספקנות "מי יגיד לי" (כ, י). יהונתן, בשלב מוקדם יותר, משוכנע שאביו **יגלה את אוזנו** בדבר תכניותיו ולכן לא ייתכן שהוא רוצה להרוג את דוד (כ, ב). הביטוי המנחה **"יגלה את אזני"** נעשה דומיננטי ביותר בפרק שלנו, כאשר שאול מגלה חשדנות בכל סביבתו הקרובה ובכל ישראל, כאשר ההאשמה המרכזית בה הוא נוקט היא "כִּי קְשַׁרְתֶּם כֻּלְּכֶם עָלַי **וְאֵין גֹּלֶה אֶת אָזְנִי"** (כב, ח). אפילו בני יהונתן משתף פעולה עם דוד, ואם כן ודאי שיש לחשוד בכל המעגלים האחרים! אותה האשמה בדיוק תוביל אותו לחטא הנורא של הטבח בנוב עיר הכהנים: "וַיֹּאמֶר הַמֶּלֶךְ לָרָצִים הַנִּצָּבִים עָלָיו סֹבּוּ וְהָמִיתוּ כֹּהֲנֵי ה' כִּי גַם יָדָם עִם דָּוִד וְכִי יָדְעוּ כִּי בֹרֵחַ הוּא וְלֹא **גָלוּ אֶת אָזְנִי"** (כב, יז). 

הקבלות לשוניות נוספות מחזקות את הזיקה בין טענתו של שאול בתחילת הפרק לעבדיו, לבין טענתו של שאול לאחימלך הכהן. **הרב אמנון בזק** בדבריו המצורפים מצביע על כך ששאול בדבריו לעבדיו פורק עליהם את התסכול שלו מיהונתן בנו. באמצעות העובדה שטענתו לאחימלך מהווה המשך של אותו הלך רוח בדיוק, מסביר הרב בזק מנין גייס שאול את האכזריות הנדרשת להריגת עיר שלמה: שאול למעשה היה רוצה להרוג את יהונתן עצמו כפי שכבר ראינו (כ, לג), הוא הטיל עליו את החנית (!). את המשאלה הכמוסה שאיננה ניתנת למימוש, להרוג את בנו המסמל יותר מכל מבחינתו את הבגידה במלכותו והניסיון להמליך את דוד, פורק שאול על עיר הכהנים התמימה, שחטאה מבחינתו באותו חטא: קשירת קשר ושיתוף פעולה עם דוד, מבלי לגלות את אוזנו של המלך הקיים שאול. 

מצורף גם קישור לשיעור קצר של **הרב יובל שרלו** על מזמור תהילים ל"ד. הרב שרלו דן שם בהקשר ההיסטורי של הפרק ובשאלת אחריותו של דוד להריגת נוב עיר הכהנים, שהועלתה אתמול. לדבריו, במזמור שם דוד לוקח אחריות על התנהלותו בפרשיה זו, ומגיע למסקנה שייתכן והשקר אינו מוצדק גם כאשר המטרה מוצדקת. לאור דבריו נציע שהדברים מתקשרים למוטיב החוזר בכל הפרקים האחרונים: הפער בין הראיה לעיניים לבין הראיה ללבב (השקופה רק לעיני ה'), החשדנות ההדדית בין המשולש דוד-יהונתן-שאול ובין שאול למעגלים הרחבים יותר, ואי-אמירת האמת של דוד לאחימלך. האדם אמנם לא יראה ללבב של אחרים, אבל כן מוטל עליו שפיו ולבו שלו יהיו שווים. בפרקים שלנו אנחנו רואים כיצד כאשר פיהם ולבם של כל הצדדים אינם שקופים, וכולם חושדים בכולם – כדורי השלג מתגלגלים והמצב מידרדר.

‎ ~ Nethanel Lasry: הריגת כהני נוב - הרב אמנון בזק.pdf • ‎3 pages ‎<attached: 00000826-הריגת כהני נוב - הרב אמנון בזק.pdf>

 ~ Nethanel Lasry: https://youtu.be/dFfNiAKQHGM?si=UPHsQtfLQc2WmWZe

 ~ Nethanel Lasry: **שמואל א פרק כג – צמיחתו של דוד כמנהיג בשם ה'**

בעבר הצבענו על שתי בעיות מרכזיות בדפוס הפעולה של שאול כמלך: חוסר ההקשבה לצו ה' ותחת זאת פעולה על דעת עצמו. וכמו כן, הכניעה ללחץ העם במצבים קשים שהובילה למספר טעויות. 

בפרקנו, תוך כדי מנוסתו של דוד מפני שאול, הוא מתחיל לצמוח כמנהיג של גדוד המושיע את תושבי יהודה מפני פלישתים. בפרק בולטת אישיותו החיובית של דוד בשני ההיבטים האלה: 1. באופן עקבי, דוד שואל את ה' לפני כל צעד שהוא עושה. 2. גם כאשר פקודיו מביעים פקפוק גדול בדבריו: "וַיֹּאמְרוּ אַנְשֵׁי דָוִד אֵלָיו הִנֵּה אֲנַחְנוּ פֹה בִּיהוּדָה יְרֵאִים וְאַף כִּי נֵלֵךְ קְעִלָה אֶל מַעַרְכוֹת פְּלִשְׁתִּים" (כג, ג) – לכאורה דברי טעם; דוד לא נרתע, וממשיך לפעול בעקבות צו ה'. 




העובדה שדוד שואל בה' על כל צעד ושעל, חורזת רבים מן הפרקים האחרונים. כבר בפרשיית דוד וגוליית ראינו ששם ה' שגור בפיו של דוד; לאחר מכן ראינו את רוח ה' שסרה מעם שאול ועוברת לדוד. ובפרקים שלנו וגם בהמשך נראה שדוד מקפיד לשאול בה' לפני צעדים משמעותיים; ולעתים הוא אף נמנע מפעולה, מתוך אמונה בה'. נקודה זו משמעותית ביותר גם ביחס **לשאלת המלוכה** שכבר עסקנו בה רבות. דוד מציג לנו מודל נהדר של מלוכה שמכירה ויודעת את מקומה, ומניין היא שואבת את מקור סמכותה – מידי ה' בלבד.

 ~ Nethanel Lasry: **שמואל א פרק כד — ויקם דוד ויכרות**

בסיפור, בשונה מציור, המספר יכול לתזמן ולסדר כרצונו את הזמן בו הקוראים נחשפים למידע. ככה אפשר לייצר ציפיות, ורק אחרי שהקוראים עוצרים את נשימתם לקראת ההתפתחות המתקרבת, הם מבינים שהם טעו ושמים לב לחידוש הגדול שיש בסוף האמיתי של הסיפור.  
התנ"ך משתמש בטכניקה הזו לא מעט, ואפשר לראות דוגמה בפרק שלנו: בסיפור דוד במערה. 

אנשי דוד מעודדים את דוד להכות את שאול, דוד לא עונה להם ומיד פועל: 
"וַיֹּאמְרוּ אַנְשֵׁי דָוִד אֵלָיו הִנֵּה הַיּוֹם אֲשֶׁר־אָמַר ה' אֵלֶיךָ הִנֵּה אָנֹכִי נֹתֵן אֶת־אֹיִבְךָ בְּיָדֶךָ וְעָשִׂיתָ לּוֹ כַּאֲשֶׁר יִטַב בְּעֵינֶיךָ **וַיָּקָם דָּוִד וַיִּכְרֹת**" 
אם היינו עוצרים כאן היינו משלימים "את ראש שאול", אבל ההמשך האמיתי הוא: "אֶת־כְּנַף־הַמְּעִיל אֲשֶׁר־לְשָׁאוּל בַּלָּט". 

הסיפור הזה קורה שוב מיד בפסוק הבא, כאשר מיד אחרי כריתת הכנף התנ"ך מתאר פעולה נוספת של דוד: "וַיְהִי אַחֲרֵי־כֵן וַיַּךְ". ההמשך שאנחנו משלימים בראש כולל אלימות כלשהי בכיוונו של שאול, אבל האמת עדינה הרבה יותר "וַיְהִי אַחֲרֵי־כֵן וַיַּךְ לֵב־דָּוִד אֹתוֹ עַל אֲשֶׁר כָּרַת אֶת־כָּנָף אֲשֶׁר לְשָׁאוּל". 

רק אחרי תיאור המעשה התנ"ך חוזר לתשובתו של דוד ומסביר את הרקע לפעולות שלו: 
"וַיֹּאמֶר לַאֲנָשָׁיו חָלִילָה לִּי מה' אִם־אֶעֱשֶׂה אֶת־הַדָּבָר הַזֶּה לַאדֹנִי לִמְשִׁיחַ ה' לִשְׁלֹחַ יָדִי בּוֹ כִּי־מְשִׁיחַ ה' הוּא". 

הניסוח של הפסוקים בצורה הזו גורם לנו להיות מופתעים מהתגובה של דוד, להבין שמעשיו לא מובנים מאליהם, ולהעריך אותו יותר.

 ~ Nethanel Lasry: **שמואל א פרק כה - מנעך מבוא בדמים**

בין שני סיפורים דומים מאוד בהם דוד מגיע למצב בו הוא יכול להכות את שאול ובוחר שלא, התנ"ך משלב את סיפור דוד ונבל הכרמלי. 
משה גרסיאל מציע שסיפור נבל נועד להראות **שגם דוד היה יכול להידרדר להיות מלך עריץ.** 


הסיפור נפתח בבקשה מנומסת של דוד לגביית פרוטקשן, כאשר בהמשך הסיפור אנחנו נראה שהבקשה הייתה מוצדקת והנערים יעידו בפני אביגיל שקיבלו שירות יעיל: "חוֹמָה הָיוּ עָלֵינוּ גַּם־לַיְלָה גַּם־יוֹמָם כָּל־יְמֵי הֱיוֹתֵנוּ עִמָּם רֹעִים הַצֹּאן". . 

התנ"ך הקדים לספר לנו שנבל הוא דמות "קשה ורב מעללים", וכצפוי הוא מסרב. אבל הדרמה לה אנחנו מחכים היא תגובתו של דוד. 

המהירות בתגובה לצאת לקרב מורגשת: 
"וַיֹּאמֶר דָּוִד לַאֲנָשָׁיו חִגְרוּ אִישׁ אֶת־חַרְבּוֹ וַיַּחְגְּרוּ אִישׁ אֶת־חַרְבּוֹ". וגם בצד השני אביגיל צריכה להגיב במהירות **"וַתְּמַהֵר** אֲבִיגַיִל וַתִּקַּח מָאתַיִם לֶחֶם וּשְׁנַיִם נִבְלֵי־יַיִן... וַתֵּרֶא אֲבִיגַיִל אֶת־דָּוִד **וַתְּמַהֵר** וַתֵּרֶד מֵעַל הַחֲמוֹר וַתִּפֹּל לְאַפֵּי דָוִד עַל־פָּנֶיהָ וַתִּשְׁתַּחוּ אָרֶץ". 

לעומת אורך הרוח שדוד מפגין בסיפורי שאול, כאשר הוא מפקיד בידי הקב"ה את ההחלטות ולא מוכן לפגוע בשאול בעצמו: "יִשְׁפֹּט ה' בֵּינִי וּבֵינֶךָ וּנְקָמַנִי ה' מִמֶּךָּ וְיָדִי לֹא תִהְיֶה־בָּךְ", בסיפור שלנו דוד ממהר לצאת לנקום. השיפוט של התנ"ך את ההחלטה של דוד שלילית וניתן למצוא הקבלות רבות לסיפור המפגש בין יעקב ועשיו, כאשר דוד משחק בתפקיד עשיו: גם לעשיו וגם לדוד היו 400 לוחמים, גם יעקב וגם אביגיל משתחווים, שניהם שולחים אנשים שיעברו לפניהם, ועוד הקבלות רבות. 

התנ"ך שם את הטענה המרכזית בפי אביגיל: דוד לא אמור ללכלך את ידיו בדם, ואם אויביו ראויים לנקמה ה' ינקום בהם.

דוד שמוכר לנו כבעל תשובה, מודה בטעות ומודה לאביגיל שעזרה לו להמנע מהטעות בזמן, אך הפרק הוא תזכורת לכך שלמרות כל ההבדלים דוד דומה לשאול בדברים מסוימים, **וגם הוא יכול ליפול ולהדרדר**, וכמוהו גם כולנו.

‎ ~ Nethanel Lasry: כפרה וטהרה.doc.pdf • ‎5 pages ‎<attached: 00000833-כפרה וטהרה.doc.pdf>

 ~ Nethanel Lasry: בונוס – בספר **על התשובה**, במאמר הראשון, **הרב סולובייצ'יק** מאפיין סוג מסוים של תהליך התשובה באמצעות דמותם של אביגיל ונבל מהפרק שלנו. מצרף את הפרק למעוניינים 👆🏻

 ~ Nethanel Lasry: **שמואל א פרק כ"ו – דוד במחנה שאול, פעם נוספת**

בפרקנו נקרית לדוד הזדמנות זהה לזו שבפרק כ"ד; הוא מגיע למצב שבו הוא מסתנן אל שאול ומסוגל להורגו, להינצל ולסיים את סיפור הבריחה מפני שאול. אבישי מציין את האפשרות להרוג את שאול באופן מאוד סמלי: "וְעַתָּה אַכֶּנּוּ נָא **בַּחֲנִית וּבָאָרֶץ** פַּעַם אַחַת **וְלֹא אֶשְׁנֶה לוֹ"** (כו, ח) – ברומזו לנקמה שהדבר יהיה תמורת נסיונו של שאול להטיל את אותה חנית על דוד: "וַיָּטֶל שָׁאוּל **אֶת הַחֲנִית** וַיֹּאמֶר אַכֶּה **בְדָוִד וּבַקִּיר** וַיִּסֹּב דָּוִד מִפָּנָיו **פַּעֲמָיִם"** (יח, יא). 

בדברים המצורפים, עומד **הרב אמנון בזק** על הדומה והשונה בין הסיפורים; ההקבלה היא קודם-כל בתוכן הסיפורים: דוד מגיע אל שאול, לוקח ממנו דבר מה, תופס ממנו מרחק ופונה אליו בנאום בו הוא מוכיח שאין כוונתו של דוד לפגוע בשאול. בין הפרקים קיימות גם הקבלות לשוניות מובהקות – כאשר בשני הסיפורים שאול יורד עם "שלושת אלפים איש בחור מכל ישראל" במטרה "לבקש את דוד". בשני המקרים, סירובו של דוד לבקשת עבדיו לפגוע בשאול מנומק באופן זהה: **דוד מסרב לשלוח ידו במשיח ה'.** בשני הסיפורים שאול פונה לדוד באומרו "הקולך זה בני דוד" ובשניהם דוד מכנה את עצמו **פרעוש.** 

בין הסיפורים יש גם הבדלים: בעוד בסיפור הראשון, דוד בתחילה לא מביע התנגדות מפורשת להצעת עבדיו להרוג את שאול, אלא נראה שהוא קם לממש אותה ורק ברגע האחרון מסתפק בכריתת כנף המעיל. רק לאחר שלבו מוכיח אותו על כריתת המעיל של שאול, הוא פונה גם לעבדיו ומוכיח אותם בדברים. ואילו בסיפור שלנו, דוד יורד אל מחנה שאול מיוזמתו ולא בעקבות הצעת עבדיו. כאשר אבישי מציע להרוג את שאול, התנגדותו של דוד מיידית וחריפה. 

נראה שאת המסר לפיו אין לדוד להרוג את אויביו בעצמו, חידדה אביגיל בסיפור נבל הכרמלי, הנמצא בין שני הסיפורים שאנו עוסקים בהם: "וְעַתָּה אֲדֹנִי חַי ה' וְחֵי נַפְשְׁךָ אֲשֶׁר מְנָעֲךָ ה' מִבּוֹא בְדָמִים **וְהוֹשֵׁעַ יָדְךָ לָךְ"** (כה, כו): אביגיל מחדדת לדוד שאפילו כאשר אויבו של דוד אינו משיח ה', ראוי שידו של דוד לא תושיע אותו בעצמו על ידי שפיכות דמים, אלא ה' הוא זה שיושיע אותו. ואכן, אולי בעקבות דבריה של אביגיל, דוד אומר את הדברים במפורש בפרקנו גם ביחס לשאול: "וַיֹּאמֶר דָּוִד אֶל אֲבִישַׁי אַל תַּשְׁחִיתֵהוּ **כִּי מִי שָׁלַח יָדוֹ** בִּמְשִׁיחַ ה' וְנִקָּה: וַיֹּאמֶר דָּוִד חַי ה' **כִּי אִם ה' יִגָּפֶנּוּ אוֹ יוֹמוֹ יָבוֹא וָמֵת** אוֹ בַמִּלְחָמָה יֵרֵד וְנִסְפָּה" (כו, ט-י) – כאן, בשונה מהסיפור הראשון, דוד מרשה לעצמו להצהיר בקול רם ולבקש על מותו של שאול בידי ה', לאחר שחווה בפרק הקודם ישועה על ידי ה' כנגד נבל הכרמלי.

‎ ~ Nethanel Lasry: שמא כו - הרב אמנון בזק.pdf • ‎3 pages ‎<attached: 00000836-שמא כו - הרב אמנון בזק.pdf>

 ~ Nethanel Lasry: **שמואל א פרק כז – דוד במחנה פלישתים**

דוד כבר לא סומך על הבטחותיו של שאול שלא יפגע בו, ומנסה למצוא מפלט מפני רדיפותיו של שאול. הוא פונה אל המוצא האחרון, אותו כבר ניסה בעבר: לרדת אל הפלישתים, אל אכיש מלך גת. מה מחפש דוד אצל הפלישתים?

הדברים מתקשרים עוד לסיפור הירידה הקודם של דוד אל אכיש מלך גת (פרק כא). בסיפור שם, דוד ירד אל אכיש עם חרב גלית הפלישתי. מעשה שיש בו הצהרה של כניעה – החזרת החפץ המסמל את הניצחון על פלישתים, לידי הפלישתים. אכיש, אולי כבר אז, הבין שכוונתו של דוד לבגוד בעם ישראל ולחבור אל הפלישתים, ורק בגלל עבדיו שהתנגדו לכך, דחה אכיש את דוד ולא קיבל אותו.

בפרקנו, אכיש מממש את חיבתו אל דוד מן הסיפור ההוא ומקבל אותו בזרועות פתוחות. ייתכן שבעקבות המתח בין דוד לאנשי זיף המלשינים עליו תכופות לשאול, וכן בעקבות התארגנותו של דוד למלחמה אל מול נבל הכרמלי, יצא לדוד שם של מנהיג גדוד פראי שנמצא במלחמה עם שבט יהודה, ולכן כעת הפלישתים כבר מוכנים לקבל אותו אליהם.

דוד בפרקנו ממשיך בבניית הנרטיב על פיו הוא עבר צד; דוד כבר איננו שר צבא בכיר בשירות ממלכת שאול וממילא אויב הפלישתים; דוד הפך להיות אויב של יהודה: "וַיֹּאמֶר אָכִישׁ אַל פְּשַׁטְתֶּם הַיּוֹם **וַיֹּאמֶר דָּוִד עַל נֶגֶב יְהוּדָה"** (כז, י). דוד חי חיים כפולים, ומנסה להעלים ראיות שעלולות להסגיר את רמאותו: "וְאִישׁ וְאִשָּׁה לֹא יְחַיֶּה דָוִד לְהָבִיא גַת לֵאמֹר פֶּן יַגִּדוּ עָלֵינוּ לֵאמֹר כֹּה עָשָׂה דָוִד וְכֹה מִשְׁפָּטוֹ" (כז, יא).

אלא שבפרק הבא, הדברים יסתבכו. העמדת הפנים של דוד תעמוד בפני מבחן בלתי אפשרי כאשר הפלישתים יצאו למלחמה נגד ישראל. האם דוד יצטרף אליהם ויוכיח סופית את נאמנותו לפלישתים ואיבתו לישראל? בפרקים כח-כט נראה מתח גדול סביב השאלה הזו בין המשולש אכיש-שרי פלישתים-דוד; אכיש בטוח בנאמנותו של דוד אליו, אבל דוד משיב לו בלשון מעורפלת מאוד (כח, ב). בסופו של דבר דוד נשלח מן המלחמה בעקבות לחץ שרי פלישתים. אבל מה היה עושה דוד לולא היו שולחים אותו בחזרה? האם היה נלחם לצד הפלישתים? אולי תכנן להוות גיס חמישי ולבגוד בפלישתים תוך כדי המלחמה כדי לעזור לעם ישראל? **הרלב"ג** הציע שאכן זו הייתה תוכניתו של דוד. אבל **האברבנאל** דחה את דבריו בטענה שלא יעלה על הדעת מבחינה מוסרית שדוד יבגוד כך באכיש שהציל אותו! מוזמנים לעיין בדבריהם על הפרקים שלנו, ולהמשיך להרהר בשאלה המוסרית שמעלה האברבנאל.




 ~ Nethanel Lasry: **שמואל א פרק כח - וישאל שאול**

לקראת סוף ימיו שאול מנסה לשאול בה' ולא מקבל תשובה. **פרופ' משה גרסיאל** מצביע על **מדרש שם** שהנביא עושה על שמו של שאול: שאול מנסה לשאול בה', וגם כאשר מצליח להעלות את שמואל בעזרתה של בעלת האוב הוא נוזף בו "וְלָמָּה **תִּשְׁאָלֵנִי** וַה' סָר מֵעָלֶיךָ". 

לאורך הספר שאול מתמודד עם נסיונות בתחום הציות לקב"ה, כאשר בנקודות מפתח רבות הוא לא עוצר לקבל את ההנחיה של הקב"ה. הוא לא מבקש הנחיה מה' לפני קרב מכמש (י"ד), גם לא כאשר מחליט באותו קרב להמשיך לרדוף אחרי הפלשתים הנסוגים, וכאשר מעירים לו שכדאי לשאול את ה' הוא לא נענה בגלל השבועה לא לאכול והפרתה בידי יונתן. השיא מגיע בהשמדת נוב עיר הכהנים שבין השאר תפקידם הוא לסייע לשאול בה' באמצעות האורים והתומים. 
העונש שלו מגיע בפרק שלנו, כאשר לקראת הסוף הוא מרגיש רחוק, שואל בה' ולא נענה. 

לעומת שאול, גם יונתן וגם דוד מתוארים כמי שמבקשים את הכוונתו של הקב"ה ברגעי מפתח (למשל: י"ד:ח, כ"ג:ב, ל:ח), ומשקפים קשר רציף ובריא יותר עם הקב"ה.

גם הפתרון בו שאול נוקט, שימוש בהעלאה באוב, הוא הוספת חטא על פשע שמוכיח שגם את מצוות הכרתת בעלי האוב מהארץ שקיים הוא עשה בלי להבין את הרעיון של המצווה. הקב"ה מצווה לא לשמוע אל האובות והידעונים, ומיד לאחר מכן מביא את הציווי **כן לשמוע** אל הנביא: 
"לא־יִמָּצֵא בְךָ... וְחֹבֵר חָבֶר וְשֹׁאֵל אוֹב וְיִדְּעֹנִי וְדֹרֵשׁ אֶל־הַמֵּתִים... נָבִיא אָקִים לָהֶם מִקֶּרֶב אֲחֵיהֶם... וְהָיָה הָאִישׁ אֲשֶׁר לֹא־יִשְׁמַע אֶל־דְּבָרַי אֲשֶׁר יְדַבֵּר בִּשְׁמִי אָנֹכִי אֶדְרֹשׁ מֵעִמּוֹ"

שאול קיים רק את החלק הראשון – הכרתת האובות, בלי להקפיד על החלק השני – שמיעה לנביא, ואז בסוף ימיו קלקל גם את החלק הראשון. הוא לא הבין **שהקשר עם הקב"ה הוא מחייב**. דבר ה' צריך לכוון את דרכנו, ולא רק לאשר לנו את מה שאנחנו חושבים מראש או להופיע כשאנחנו רוצים אותו. הוא לא שאל את ה' בזמן, ולכן ה' לא ענה לו.

 ~ Nethanel Lasry: **שמואל א פרק כט – מה העברים האלה?**

התרמית של דוד מביאה אותו לצאת יחד עם הפלשתים לקרב נגד ישראל. שרי פלשתים לא אוהבים את הרעיון ששר צבא ישראל לשעבר יצטרף אליהם לקרב ובעקבות דרישתם הוא נאלץ לחזור לארץ פלשתים. 

כמו שראינו, הפרשנים חולקים מה דוד תכנן לעשות. האם הוא באמת הפך את עורו, ותכנן לצאת למלחמה נגד בני ישראל? או שתכנן לתקוף את הפלשתים מאחור ולהביא לתשועה גדולה? 

בהתאם לדפוס הפעולות של דוד שראינו עד עכשיו, לי אישית נראה ברור שדוד לא תכנן להלחם בבני ישראל. אותו דוד שלא רצה לפגוע במשיח ה' לא ילחם בגלוי נגד משיח ה' ונגד כל עם ישראל, יחד עם אויבי ישראל הערלים. ואותו דוד שכבר שיקר לאכיש בעבר יכול להמשיך לשקר לו גם עכשיו. 

אבל למה התנ"ך לא כותב את זה? **למה אנחנו צריכים להתלבט?** 

 התנ"ך מנסה לייצר אצלנו חווית קריאה שמקבילה למה שחווה איש ישראלי ששומע את השמועות. הפרק מכניס אותנו לנעליים של אותו בחור אקראי משבט זבולון, יהודה או אפרים ששומע על שר הצבא אותו העריץ בעבר שמרד במלך ומסתובב עם הפלשתים. בעוד כמה פרקים האנשים האלו יצטרכו להחליט אם לקבל את דוד למלך עליהם, והשאלה האם הוא תכנן לבגוד בעם ישראל או שהיה אסטרטג גאון מקננת בראשם. **אנחנו** יודעים שדוד שיקר לאכיש פעמים רבות. **אנחנו** יודעים שדוד לא רוצה לפגוע באויביו, וקל וחומר באוהביו — אנשי ישראל, אבל בני אותו הדור לא ידעו. 

פעמים רבות המוקד בסיפור התנ"כי הוא לא מה שקרה, ולעתים המוקד הוא אפילו לא מה שמסופר, אלא דווקא מה שלא מסופר. הנביא רוצה שנקרא את הפרק ובעיקר **נרגיש את הספק**.

 ~ Nethanel Lasry: ספר שמואל גדוש במדרשי שמות על שמות גיבוריו. מצורף המאמר המלא של פרופ' גרסיאל בו הוא סוקר מדרשי שמות לאורך הספר ועומד על משמעותם 👆🏻

‎ ~ Nethanel Lasry: מדרשי שמות - גרסיאל.pdf • ‎15 pages ‎<attached: 00000842-מדרשי שמות - גרסיאל.pdf>

 ~ Nethanel Lasry: **שמואל א פרק ל – מלחמת דוד בעמלק** 

הפרקים האחרונים מתארים את ההתארגנות משני צדי המתרס למלחמת ישראל והפלישתים. ראינו את הפרשיה העגומה של שאול ובעלת האוב, ולאחר מכן ראינו את המתח בין אכיש לשרי פלשתים, בעקבותיו דוד מקבל הוראה לשוב על עקבותיו ולא להצטרף אל המלחמה. מכאן, אנו מצפים במתח לתחילתה של המלחמה. אלא, שתיאור המלחמה יחכה לפרק ל"א. הפרק שלנו, פרק ל', ממשיך לכאורה לתיאור התרחשות שולית: מאורעות דוד בשובו על עקבותיו ובחזרתו לצקלג. דוד והגדוד שלו חוזרים לצקלג, שם הם מגלים שנעשתה פשיטה על העיר, כולל שבי הנשים והטף וביזת הרכוש. מדוע סיפור זה חשוב דיו כדי לעצור אותנו באמצע סיפור מלחמת ישראל והפלישתים?

במבט נוסף, נראה שהתשובה לשאלה זו ברורה. אנחנו נמצאים ממש על סיפה של העברת המלכות; את פרק כ"ט ופרק ל' אפשר לתפוס כסצנות מקבילות, המחדדות את המעבר משאול לדוד, הן ברמה הפשוטה והן בנקודות העומק. אני ממליץ לכם, לפני שתמשיכו לקרוא, לחזור לפרק ל' ולראות בעצמכם כיצד נשזרות ובולטות בו נקודות רבות בהן הנהגתו של דוד מהווה **תיקון לפגמיה של מלכות שאול.**

נציין שתי נקודות בולטות בפרק, בהן דוד מוכיח הצלחות גדולות בנקודות החולשה של שאול: 1. עמידה אל מול לחץ העם. 2. פעולה בשם ה'. זאת מעבר להקבלות סמליות, כמו העובדה שדוד נלחם כאן בצורה מוצלחת בעמלק, אותו עם שבמלחמה מולו שאול נכשל ועליה נענש.

נפרט. בתיאור הגילוי של דוד ואנשיו את שאירע בצקלג, מובא ניסוח חריף ביותר: "וַתֵּצֶר לְדָוִד מְאֹד כִּי אָמְרוּ הָעָם לְסָקְלוֹ כִּי מָרָה נֶפֶשׁ כָּל הָעָם אִישׁ עַל בָּנָיו וְעַל בְּנֹתָיו". במקומות בהם שאול חווה לחץ מהעם, הוא נכנע ונכשל. דוד כאן חווה לחץ כבד ואמוציונלי מאוד (אנשים איבדו את בניהם ובנותיהם!), שכמעט ונגמר בסקילתו של דוד; דוד לא נשבר, מתעשת ומצליח לארגן את העם לפעולה. והדרך בה דוד נוקט כדי להתמודד עם הלחץ, היא **פניה לה':** קודם כל, הוא מתחזק באמונה בה' אל מול עצמו: "וַיִּתְחַזֵּק דָּוִד בַּה' אֱלֹהָיו". לאחר מכן, הוא שואל בה' באופן מסודר מה עליו לעשות. את התשובה שהוא מקבל מה', הוא מיישם מיד. הוא אף מצליח לקבל שיתוף פעולה מצד אנשיו, שעד לפני רגע רצו לסוקלו: "וַיֵּלֶךְ דָּוִד הוּא וְשֵׁשׁ מֵאוֹת אִישׁ אֲשֶׁר אִתּוֹ".

בהמשך, הלוחמים מפעילים לחץ על דוד שהשלל יחולק דווקא בין הלוחמים ולא לאלה ששמרו על הכלים. דוד לא מתבלבל לרגע ומגיב באופן ברור מאוד, עד כדי כך שהוא מייסד חוק חדש בעקבות האירוע: "כְּחֵלֶק הַיֹּרֵד בַּמִּלְחָמָה וּכְחֵלֶק הַיֹּשֵׁב עַל הַכֵּלִים יַחְדָּו יַחֲלֹקוּ: וַיְהִי מֵהַיּוֹם הַהוּא וָמָעְלָה **וַיְשִׂמֶהָ לְחֹק וּלְמִשְׁפָּט לְיִשְׂרָאֵל"** (ל, כד-כה). וכמובן, נימוקו לחוק זה – השלל איננו של הלוחמים, משום שהניצחון לא הגיע מכוחם. "וַיֹּאמֶר דָּוִד לֹא תַעֲשׂוּ כֵן אֶחָי **אֵת אֲשֶׁר נָתַן ה' לָנוּ"** - השלל הוא מתנה **מה',** וממילא הוא מגיע לכולם.

להרחבה וביסוס נוסף של ההקבלה הניגודית שבין שאול בפרק כ"ט לדוד בפרק ל', מוזמנים לעיין בחלק המצורף ממאמרו של **משה וינשטוק.** בשולי הדברים נעיר, שאם אכן מטרת הפרק להראות את מלכותו המתבססת של דוד, גם סיומו של הפרק יהיה מובן: תיאור שליחת חלקים מן השלל לערי יהודה, מראה את תחילת התבססותו המסודרת של דוד כמנהיג בתחומי נחלת יהודה.

‎ ~ Nethanel Lasry: וינשטוק - הכאת דוד את עמלק והקבלות לשאול.pdf • ‎8 pages ‎<attached: 00000847-וינשטוק - הכאת דוד את עמלק והקבלות לשאול.pdf>

 ~ Nethanel Lasry: **שמואל א פרק לא – מות שאול**

תיאור המלחמה לא נותן לנו זמן להתלבט מה תהיה התוצאה. כבר המילה הרביעית בפרק היא "וינוסו", המוסבת על ישראל כמובן. בפסוק ב' הפלישתים כבר מגיעים אל שאול ובניו. לתוצאות המלחמה יהיו השלכות קשות: "וַיִּרְאוּ אַנְשֵׁי יִשְׂרָאֵל אֲשֶׁר בְּעֵבֶר הָעֵמֶק וַאֲשֶׁר בְּעֵבֶר הַיַּרְדֵּן כִּי נָסוּ אַנְשֵׁי יִשְׂרָאֵל וְכִי מֵתוּ שָׁאוּל וּבָנָיו וַיַּעַזְבוּ אֶת הֶעָרִים וַיָּנֻסוּ וַיָּבֹאוּ פְלִשְׁתִּים וַיֵּשְׁבוּ בָּהֶן" (לא, ז).

סופו של שאול, כפי שראינו לאורך הפרקים, הוא טרגי מאוד ובהידרדרות מתמדת. אמנם דומה שדווקא הפרק האחרון וסיפור מיתתו של שאול מהווים סגירה שיש בה מעט נחמה ותיקון. אחת מהבעיות הקשות של שאול הייתה חוסר מנהיגות במצבי לחץ קשים. בפרקנו, שאול מצוי במצב הכי בלתי-אפשרי שהיה בו מאז ומעולם: הוא יוצא למלחמה ביודעו שסופה בכשלון: הן בהפסד של ישראל והן במותו האישי. אעפ"כ, שאול יוצא אל המלחמה יחד עם בניו, ומוביל אחריו את העם לקרב ממנו לא ישוב. 

חז"ל עמדו על גבורתו הבלתי תיאמן של שאול בפרקנו: "אמר ריש לקיש באותה שעה קרא הקדוש ברוך הוא למלאכי השרת ואמר להם באו וראו בריה שבראתי בעולמי בנוהג שבעולם אדם הולך לבית המשתה אינו מוליך בניו עמו מפני מראית העין וזה יוצא למלחמה ויודע שנהרג ונוטל בניו עמו ושמח על מדת הדין שפוגעת בו" (ויקרא רבה (וילנא) פרשת אמור פרשה כו).

סגירת מעגל משמעותית נוספת בפרק היא מעשיהם של אנשי **יבש גלעד.** כזכור, שאול ביסס את מלכותו מתוך המסירות לאנשי יבש גלעד שהיו במצוקה ביטחונית מפני מלך עמון; שאול הוביל את כל עם ישראל להילחם במלך עמון כדי להצילם. בפרקנו, אנשי יבש גלעד גומלים לשאול טובה. הם מחרפים את נפשם כדי לשמור לכל הפחות על כבוד גופותיהם של שאול ובניו. בכך הם גם מזכירים לנו, עם סיום מלכות שאול, את גבורתו של שאול ואת ימיו הטובים במלוכה.

מצורף קישור לסרטון קצרצר של **ד"ר נריה קליין** שעורך השוואה בין הפרק שלנו לפרק המקביל בספר **דברי הימים.** הוא מסיק ממנה כמה מסקנות לגבי תפקיד סיפור זה בספר דברי הימים, וגם לגבי חידוד ההבדל בין מלכות שאול למלכות דוד. הדברים מתחברים לחלק ממה שעלה בלימודנו. ושימו לב להבדל בין ספר שמואל לדה"י בשאלה מהו החטא בעקבותיו נגזרה הגזרה על מלכות שאול.

 ~ Nethanel Lasry: https://youtu.be/D950TuW5mrk?si=_BrzOGUdqkhDAhDz

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר שמואל ב** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/JQ6tIwBMvRjKbLdvzcZxVn

 ~ Nethanel Lasry: **שמואל ב פרק א — הנער העמלקי**

יש סתירות בולטות בין התיאור של התנ"ך את מותו של שאול בשמואל א' פרק ל"א לבין התיאור שמוסר הנער העמלקי בפרק שלנו. ההבדל המרכזי הוא בשאלה האם שאול התאבד או שהנער הרג אותו, ולהבדל זה ניתן לצרף גם הבדלים נוספים. 

בשיעור מהחוג לתנ"ך בבית ראש הממשלה, **פרופ' יהודה אליצור** מציג את שתי הגישות המרכזיות להסבר הפער, דוחה אותן ומציע הסבר שלישי.

ההרמוניסטים רוצים לקרוא יחד את שני הסיפורים, ולכן מסבירים שכל סיפור חושף מידע שונה ומבין שניהם ניתן להבין מה באמת קרה: בתחילה שאול נפגע מן הקשתות, ולאחר מכן נפל על חרבו, אך לא מת לחלוטין אלא רק נפצע ואז הנער העמלקי סיים את המלאכה. 
השיטה הביקורתית טוענת שיש כאן שני מקורות סותרים שאין איך ליישב ביניהם. 

פרופ' אליצור מציע הסבר שלישי. כאשר יש הבדל בין המאורע כפי שמתאר אותו המספר האובייקטיבי, לבין המאורע שאנחנו נחשפים אליו דרך הנער העמלקי, ניתן להבין **שהנער העמלקי פשוט משקר**. חלק מהדמויות התנ"כיות משקרות לא מעט ונער עמלקי לא צריך להיות דוגמא יוצאת דופן ליושר.

אליצור טוען שכל הבעיות נפתרות תוך הבנה של משמעותו של 'נער עמלקי' באיזור שדה הקרב. הנער מתאר את הגעתו לשדה הקרב: "נקרא נקראתי". כאילו שזה הגיוני שסתם עובר אורח יקלע לתוך איזור הקרבות. אליצור מבאר שהנער היה חלק ממערך מודיעין מתוחכם שעומד מאחורי כל ההתנהלות הצבאית של העמלקים. עמלק הם שבט נודד שפושט על כל איזור שחייליו לא נמצאים בו. כאשר הם שומעים שהפלשתים ובני ישראל עוזבים את האיזור הדרומי ועולים לצפון – הם תוקפים. הדרך שלהם לדעת ששטח מתרוקן מחיילים היא נערים שהסתובבו ברחבי הארץ ושלחו ידיעות. 

הנער היה בגלבוע ופשט על הגופה. כאשר הוא זיהה שמדובר בשאול, החליט לקחת את הנזר והאצעדה וללכת לדוד לגבות פרס. הוא לא תכנן לומר שהוא עמלקי, אך דוד חקר אותו, ובסופו של יום נהרג אחרי שהתרמית שלו נחשפת. 

מוזמנים לקרוא את הסיכום המלא המצורף:

‎ ~ Nethanel Lasry: הנער המגיד ומשפטו בצקלג _ יהודה אליצור.pdf • ‎9 pages ‎<attached: 00000863-הנער המגיד ומשפטו בצקלג _ יהודה אליצור.pdf>

 ~ Nethanel Lasry: **שמואל ב פרק ב – מלך על בית יהודה**

הפרק שלנו מתאר את תחילת מלכות דוד, ויחד עם זאת גם את ראשית פיצול הממלכה. לאחר מות שאול דוד מתכנן שהממלכה תתאחד תחתיו ושולח מלאכים לאנשי יבש גלעד. לכאורה רק בשביל לעודד אותם על כך שקברו את שאול, אך למעשה גם בשביל לרמוז לתומכיו הגדולים של שאול, מה השלב הבא אחרי ששאול מת: "וְעַתָּה תֶּחֱזַקְנָה יְדֵיכֶם וִהְיוּ לִבְנֵי חַיִל **כִּי מֵת אֲדֹנֵיכֶם שָׁאוּל וְגַם  אֹתִי מָשְׁחוּ בֵית יְהוּדָה לְמֶלֶךְ עֲלֵיהֶם**". 

אך דוד אופטימי מדי. מיד אחרי מות שאול אבנר דואג לכך שימליכו את איש בושת, שכנראה לא הייתה דמות מרשימה במיוחד, כדי שהוא עצמו יוכל להישאר האדם החזק בממלכה: "יַּמְלִכֵהוּ אֶל הַגִּלְעָד וְאֶל הָאֲשׁוּרִי וְאֶל יִזְרְעֶאל וְעַל אֶפְרַיִם וְעַל  בִּנְיָמִן וְעַל יִשְׂרָאֵל כֻּלֹּה". אדם שלא שם את עצמו למלך בעצמו, אלא משמש כשליט בובה, שלא יצא עם שאול ויהונתן לקרב ושאפילו לא נזכר בסיפור עד כה, לא מתאים להיות מלך ישראל. 

בסופו של דבר דוד יצליח לאחד את הממלכה תחתיו, אך לא בלי מחיר. את תחילת התשלום מתחילים לשלם בפרק שלנו בקרב בבריכת גבעון עם הרוגים לשני הצדדים, וכמו המחיר הזה כך **יהיה מחיר לכל הפיצולים בהמשך התנ"ך**: בהרוגים במלחמות אחים, בהפגנת חולשה מול אויבים חיצוניים, ובתחושה שאנחנו פחות ופחות עם אחד.

 ~ Nethanel Lasry: **שמואל ב פרקים ג-ד: ודוד הלך וחזק, ובית שאול - ?**

פרק ג' פותח בתיאור הברור הבא: "וַתְּהִי הַמִּלְחָמָה אֲרֻכָּה בֵּין בֵּית שָׁאוּל וּבֵין בֵּית דָּוִד וְדָוִד הֹלֵךְ וְחָזֵק וּבֵית שָׁאוּל הֹלְכִים וְדַלִּים" (ג, א). יש מלחמה בין בית שאול ובית דוד. בסוף פרק ד', גם שר הצבא וגם המלך של בית שאול – כבר אינם בין החיים. אם לא היינו קוראים את הפסוקים עצמם, הסיפור המתבקש שהיינו מציירים לעצמנו היה שבמסגרת המלחמה בין בתי המלוכה, גברה ידם של בית דוד, והם הכריתו את בית שאול.

בקריאת הפסוקים עצמם, אנו מגלים שהמציאות עולה על כל דמיון. אבנר, בעקבות סכסוכו האישי עם איש-בושת, מציע לדוד להסב את כל ישראל תחת מלכותו של דוד. דוד מקבל את אבנר ועורך לו משתה. מדוע הוא מקבל אותו? אולי אבנר מרמה אותו כדי לנסות ולפגוע במלכות דוד? את הספק הזה דוד כנראה מנסה לפשוט בבקשו את מיכל בת שאול, אולי כתנאי לרצינות כוונותיו של אבנר. לאחר שנענה, נראה שדוד בוטח לגמרי באבנר. בפסוקים כא-כג יש ממש פזמון חוזר: לא פחות משלוש פעמים הפסוקים מציינים "וַיְשַׁלְּחֵהוּ וַיֵּלֶךְ בְּשָׁלוֹם" – דוד לא פוגע באבנר על אף שהוא לכאורה שר צבא האויב, והוא משלח אותו בשלום. נראה אם כן שהברית שנכרתת ביניהם – אמינה משני הצדדים.

כאן נכנס לתמונה **יואב.** יואב פונה בביקורת לדוד על כך ששילח את יואב בשלום, ופונה להתנקש (תוך מרמה!) באבנר, על דעת עצמו. שימו לב לפער בין גרסתו של יואב למניע לפעולתו (הוא טוען שאבנר מרגל), לבין מה שהפסוקים מגלים לנו על מניעיו ("וַיָּמָת בְּדַם עֲשָׂה אֵל אָחִיו"; ג, כז). מיד לאחר מכן, דוד מצהיר "נָקִי אָנֹכִי וּמַמְלַכְתִּי מֵעִם ה' עַד עוֹלָם מִדְּמֵי אַבְנֵר בֶּן נֵר" (ג, כח) ופותח בשורה של פעולות כדי להוכיח זאת. כעת, דוד הוא זה שנדרש להוכיח את טוהר כוונותיו. הוא מתאבל על אבנר, בוכה וצם, ומקונן עליו. הקינה מזכירה כמובן גם את קינתו על מות שאול, וכנראה שלא במקרה. בסוף הפרק נראה שדוד מצליח להשיג את מטרתו: "וַיֵּדְעוּ כָל הָעָם וְכָל יִשְׂרָאֵל בַּיּוֹם הַהוּא כִּי לֹא הָיְתָה מֵהַמֶּלֶךְ לְהָמִית אֶת אַבְנֵר בֶּן נֵר" (ג, לז).

אבל מתחילת פרק ד' עולה תחושה אחרת: "וַיִּשְׁמַע בֶּן שָׁאוּל כִּי מֵת אַבְנֵר בְּחֶבְרוֹן וַיִּרְפּוּ יָדָיו וְכָל יִשְׂרָאֵל נִבְהָלוּ" (ד, א) – הריגת אבנר מייצרת בהלה גדולה בממלכת שאול לשעבר. מדוע? האם ייתכן שלא כל העם היה משוכנע לגמרי שדוד לא רוצה להכרית את בית שאול? ייתכן מאוד, שהרי רכב ובענה מתנקשים באיש בושת ומצפים להתקבל בשמחה אצל דוד: "וַיָּבִאוּ אֶת רֹאשׁ אִישׁ בֹּשֶׁת אֶל דָּוִד חֶבְרוֹן וַיֹּאמְרוּ אֶל הַמֶּלֶךְ הִנֵּה רֹאשׁ אִישׁ בֹּשֶׁת בֶּן שָׁאוּל אֹיִבְךָ אֲשֶׁר בִּקֵּשׁ אֶת נַפְשֶׁךָ וַיִּתֵּן ה' לַאדֹנִי הַמֶּלֶךְ נְקָמוֹת הַיּוֹם הַזֶּה מִשָּׁאוּל וּמִזַּרְעוֹ" (ד, ח). דוד כמובן מגיב אליהם בחריפות רבה, הורג אותם ומקשר בין שלושת האירועים הפותחים את שמואל ב' – הנער העמלקי שסיפר על מות שאול, הריגת איש בושת והריגת אבנר (שהרי את ראש איש בושת הוא מצווה לקבור בקבר אבנר). 

דוד, אם כן, מבהיר בארבעת הפרקים האחרונים בצורה ברורה: את מלכותו הוא מכונן לא מתוך הכרתה של בית המלוכה הקודם, אלא כניסיון להמשיך אותו. בכך הוא משדר את שאיפתו להיות מלך שמקובל על כל ישראל, שאיפה שעוד נראה ביטויים רבים שלה בהמשך הספר.

 ~ Nethanel Lasry: **דוד ויואב:** אחת ממערכות היחסים המורכבות ביותר בספר היא זו שבין דוד לבני צרויה, ובייחוד יואב. כאן אנחנו רואים את ביקורתו החריפה מאוד של דוד על הריגת יואב את אבנר, עד כדי שהוא מקלל אותו ואת זרעו. חרף זאת, יואב ימשיך לשמש כשר הצבא של דוד. את מורכבות מערכת היחסים ביניהם נמשיך לפגוש בסיפורי אבשלום ושבע בן בכרי. כאשר מצד אחד, יואב הוא מנאמניו הקרובים ביותר של דוד. ומצד שני, פעם אחר פעם הוא הורג אנשים שדוד הדגיש שאין להורגם. את סגירת המעגל של מערכת היחסים המורכבת הזו נפגוש בצוואתו של דוד לבנו שלמה, בתחילת ספר מלכים. מצורף סרטון קצרצר של **ד"ר יושי פרג'ון** שמזכיר מעט שבמעט מנושא רחב זה. https://youtu.be/NxgutaOAhjg

 ~ Nethanel Lasry: **שמואל ב פרק ה - כעיר שחוברה לה יחדיו**

הפרק שלנו כולל מאורע דרמטי בתולדות ימי ישראל – הפיכת ירושלים לעיר הבירה. כחלק מסדרת שיעורים בVBM **הרב יצחק לוי** מצביע על כך שבשונה מההחלטה למלוך בחברון, שהגיעה לאחר הכוונה א–להית: "וַיִּשְׁאַל דָּוִד בה' לֵאמֹר הַאֶעֱלֶה בְּאַחַת עָרֵי יְהוּדָה וַיֹּאמֶר ה' אֵלָיו עֲלֵה וַיֹּאמֶר דָּוִד אָנָה אֶעֱלֶה וַיֹּאמֶר חֶבְרֹנָה:"(ב, ה) ההחלטה לעבור למלוך בירושלים לא כללה התייעצות לא בנביא ולא באורים ותומים.

לירושלים יש שורשים כבר בתורה. המרכזי שבהם הוא הר המוריה, עליו עקד אברהם את יצחק וקרא למקום "ה' יראה". מהתיאור בדברי הימים אנחנו יכולים ללמוד שמדובר בירושלים: "וַיָּחֶל שְׁלֹמֹה לִבְנוֹת אֶת בֵּית ה' בִּירוּשָׁלִַם בְּהַר הַמּוֹרִיָּה אֲשֶׁר נִרְאָה לְדָוִיד אָבִיהוּ אֲשֶׁר הֵכִין בִּמְקוֹם דָּוִיד בְּגֹרֶן אָרְנָן הַיְבוּסִי" (דה"ב ג, ה). ולאחר מכן בספר דברים מתואר שיהיה מקום בו ה' יבחר, בלי לציין מהו אותו מקום. 

בפרק הבא דוד יפעל להעלאת הארון לירושלים, ובפרק שלאחר מכן יבקש מה' לבנות את בית המקדש, ולכן נראה שבבסיס המעבר לירושלים עמד גם יסוד דתי, אך התנ"ך לא מספר לנו האם דוד ידע שירושלים היא העיר בה התקיים מעמד העקדה או שזו ידו של ה' שהכווינה את הבחירה.

הרב יצחק מצביע על יתרון אנושי בבחירה בירושלים. בשונה מחברון שממוקמת בלב נחלת יהודה, לירושלים חלק בנחלת יהודה (שופטים א, ח) וחלק בנחלת בנימין, אותו בני בנימין לא כבשו (שופטים א, כא). עיר הבירה שממוקמת בנחלת שתי השבטים משקפת מגמה של דוד לאחד את העם. בייחוד אחרי המאבק בשאול ובאיש בושת שהיו משבט בנימין, הבחירה בעיר ששייכת לשתי השבטים, והפיכתה לעיר מאוחדת מלמדת על רצון עמוק לשלום כלל ישראלי. בנוסף, העובדה שבני בנימין לא כבשו את נחלתם והוא עושה בשבילם את העבודה משחררת אותו מהצורך להפקיע שטח משבט כלשהו "לטובת האחדות". הוא באמת לוקח שטח ששייך להם באופן תיאורתי, אבל הם לא ישבו בו ולא נפגעים מהקדשתו לטובת עיר הבירה או המקדש. 

הרב יצחק טוען שהבחירה האנושית היא לכתחילה: עיר הקודש נבחרה על ידי עם ישראל ועל ידי הקב"ה בנפרד.

‎ ~ Nethanel Lasry: שיעור 23 - מבוא לירושלים בימי דוד (א) - בחירת ירושלים והמקדש (א).pdf • ‎4 pages ‎<attached: 00000876-שיעור 23 - מבוא לירושלים בימי דוד (א) - בחירת ירושלים והמקדש (א).pdf>

 ~ Nethanel Lasry: **שמואל פרק ו - העלאת הארון לירושלים**

העלאת הארון בפעם הראשונה מסתיימת בכשלון – עוזה אוחז בארון ומת. חז"ל מנסים להסביר מה היה חטאו של עוזה ודורשים שעוזה מת כי הושיט ידו כשחשב שהארון עומד ליפול, ולא הבין שהארון הוא זה שנושא את נושאיו ולא צריך את העזרה שלו. ייתכן שאפשר להסביר את מותו של עוזה גם בלי להאשים את עוזה בקטנות אמונה. בכמה מקומות בתורה עולה שהמוות שפוגע במי שמתקרב לארון שלא כדין הוא **לא עונש** אלא **תוצאה**. הקדושה היא מציאות אמיתית, ויש לה השלכות: מי שלא נזהר – מת. המקום הבולט ביותר הוא בהפצרתו של ה' שהכהנים ישמרו על חייהם של בני קהת: 
"אַל תַּכְרִיתוּ אֶת שֵׁבֶט מִשְׁפְּחֹת הַקְּהָתִי מִתּוֹךְ הַלְוִיִּם: וְזֹאת עֲשׂוּ לָהֶם וְחָיוּ וְלֹא יָמֻתוּ בְּגִשְׁתָּם אֶת קֹדֶשׁ הַקֳּדָשִׁים אַהֲרֹן וּבָנָיו יָבֹאוּ וְשָׂמוּ אוֹתָם אִישׁ אִישׁ עַל עֲבֹדָתוֹ וְאֶל מַשָּׂאוֹ:" (במדבר ד, יח־יט). אם ה' רוצה שבני קהת לא ימותו, שלא יהרוג אותם, למה צריך להזהיר את הכהנים? התשובה היא שהקודש הורג. ככה זה. 

לאחר תקופה בבית עובד אדום הגתי דוד מנסה להעלות את הארון בפעם השניה והפעם מבצע כמה שינויים. השינוי המרכזי הוא שהארון לא מונח בעגלה אלא נישא בכתף על ידי לויים (השינוי הזה מודגש במיוחד בפרשיה המקבילה בדברי הימים א טו).  אך יחד איתו ביצעו גם שינוי באווירה של האירוע. העליה הראשונה תוארה במילים "וְדָוִד וְכָל בֵּית יִשְׂרָאֵל **מְשַׂחֲקִים לִפְנֵי ה'** בְּכֹל עֲצֵי בְרוֹשִׁים וּבְכִנֹּרוֹת וּבִנְבָלִים וּבְתֻפִּים וּבִמְנַעַנְעִים וּבְצֶלְצֶלִים:", אך העליה השניה מתוארת "וְדָוִד וְכָל בֵּית יִשְׂרָאֵל **מַעֲלִים אֶת אֲרוֹן ה'** בִּתְרוּעָה וּבְקוֹל שׁוֹפָר" ולוותה בהעלאת קרבנות כל מספר צעדים. בעליה השניה ברורה לכולם הרצינות של האירוע, ורק כששומרים על הגבולות אפשר גם לקיים גם את השמחה, ואת הריקודים בכל עז. 

הדילמה הזו נוכחת בחיים שלנו גם כיום. **הצורך לאזן בין ההבנה שהקודש רציני, וראוי לכובד ראש, לבין הרצון לשחק לפני ה'.**

 ~ Nethanel Lasry: **שמואל ב פרק ז - בקשת דוד לבנות את בית המקדש ותשובת ה'**

בפרקנו, דוד מבקש מנתן לבנות בית לה'. נתן משיב לו בחיוב, אבל בהמשך משיב לו בשם ה' שלא הוא יהיה זה שיבנה את בית המקדש. פרקנו הוא שלב חשוב בתולדות המקרא ובדברי הימים של עם ישראל. בשל חשיבות הדברים, נזכיר כמה נקודות שניתן להרחיב בהן בפרק ז', ונקצר בדברינו על פרק ח'.

1.	**בין בית ה' לבית דוד:** דוד רוצה לבנות בית לה'. בתשובה אומר ה' שה' יבנה בית לדוד. נשים לב שהפסוקים ממש קושרים בין שני הנושאים: בשלב ראשון, אומר הקב"ה על עצמו שהוא נודד באוהלים: "לְמִיּוֹם הַעֲלֹתִי אֶת בְּנֵי יִשְׂרָאֵל מִמִּצְרַיִם וְעַד הַיּוֹם הַזֶּה וָאֶהְיֶה מִתְהַלֵּךְ בְּאֹהֶל וּבְמִשְׁכָּן" (ז, ו) ולאחר מכן מזכיר את עברו של דוד בתור רועה נווד: "כֹּה אָמַר ה' צְבָאוֹת אֲנִי לְקַחְתִּיךָ מִן הַנָּוֶה מֵאַחַר הַצֹּאן" (ז, ח). לאחר מכן אומר הקב"ה לדוד שהוא יבנה לו בית, שושלת של מלוכה: "וְהִגִּיד לְךָ ה' כִּי  בַיִת יַעֲשֶׂה לְּךָ ה'... וַהֲקִימֹתִי אֶת זַרְעֲךָ אַחֲרֶיךָ אֲשֶׁר יֵצֵא מִמֵּעֶיךָ וַהֲכִינֹתִי אֶת מַמְלַכְתּוֹ" (ז, יא-יב). בשלב הבא, זרעו של דוד הוא שיזכה לבנות "בחזרה" בית לה': "הוּא יִבְנֶה בַּיִת לִשְׁמִי וְכֹנַנְתִּי אֶת כִּסֵּא מַמְלַכְתּוֹ עַד עוֹלָם" (ז, יג). הפסוקים רוקמים כאן קשר אימננטי **בין מלכות בית דוד לבין בית ה'.** לקשר הזה יש ביטויים רבים נוספים במקרא; בספר מלכים נראה את הקשר בין מפעלי הבנייה של בית המלוכה לבין בניית בית המקדש, ובספר יחזקאל (למשל בפרקים מג-מה) נפגוש דיון מחודש בשאלת היחס הראוי בין בית המלוכה לבין בית ה'.

2.	**מדוע דוד לא בונה את המקדש:** מדוע דוד לא יהיה זה שיבנה את המקדש? בפרקנו נראה שהדברים קשורים לשאלת זמנו של בית הקבע, וכפי שהקב"ה אומר שהוא מתהלך באוהל ובמשכן, ומסתייג מבניית בית קבע בשלב זה - "הֲדָבָר דִּבַּרְתִּי אֶת אַחַד שִׁבְטֵי יִשְׂרָאֵל... לָמָּה לֹא בְנִיתֶם לִי בֵּית אֲרָזִים". בספר דברי הימים, לעומת זאת, דוד מביא נימוק אחר לגמרי לכאורה: "וַיְהִי עָלַי דְּבַר ה' לֵאמֹר דָּם לָרֹב שָׁפַכְתָּ וּמִלְחָמוֹת גְּדֹלוֹת עָשִׂיתָ **לֹא תִבְנֶה בַיִת לִשְׁמִי כִּי דָּמִים רַבִּים שָׁפַכְתָּ אַרְצָה** לְפָנָי" (דה"א כב, ח) – הנימוק לאי-בניית הבית על ידי דוד היא עברו כבעל מלחמות שנאלץ לשפוך דמים. ההסתייגות מקשר כלשהו בין עולם המקדש לשפיכות דמים הוא נושא רחב, שמתחיל כבר בתורה: "וְאִם מִזְבַּח אֲבָנִים תַּעֲשֶׂה לִּי לֹא תִבְנֶה אֶתְהֶן גָּזִית **כִּי חַרְבְּךָ הֵנַפְתָּ עָלֶיהָ וַתְּחַלְלֶהָ"** (שמות כ, כב).

 ~ Nethanel Lasry: 3.	**דוד כבונה המקדש:** אף שלא זכה לבנותו בפועל, דוד השתדל לפעול רבות במאמצי ההכנה לבניית בית המקדש. כך ניתן לראות בדברי הימים "וַיֹּאמֶר דָּוִיד: שְׁלֹמֹה בְנִי נַעַר וָרָךְ, **וְהַבַּיִת לִבְנוֹת לַה' לְהַגְדִּיל לְמַעְלָה** לְשֵׁם וּלְתִפְאֶרֶת לְכָל הָאֲרָצוֹת; **אָכִינָה נָּא לוֹ וַיָּכֶן דָּוִיד לָרֹב לִפְנֵי מוֹתוֹ"** (דה"א כב, ה) - ובפרקים שם מתוארות בהרחבה פעולותיו של דוד באיסוף והכנת חומרי גלם לבניית הבית, ואף הכנת תכניות ותרשימי בניה: "וַיִּתֵּן דָּוִיד לִשְׁלֹמֹה בְנוֹ **אֶת תַּבְנִית הָאוּלָם** וְאֶת בָּתָּיו וְגַנְזַכָּיו וַעֲלִיֹּתָיו וַחֲדָרָיו הַפְּנִימִים וּבֵית הַכַּפֹּרֶת" (דה"א כח, יא). מוזמנים לעיין בפרקים שם באריכות. 

4.	**נצחיות בית דוד:** בפרקנו הקב"ה מבטיח לדוד שבית מלכותו יעמוד לעולם, שלא כבית שאול. ואפילו אם בניו יחטאו, הם לא יוסרו מן המלוכה אלא רק יקבלו ייסורים: "אֲנִי אֶהְיֶה לּוֹ לְאָב וְהוּא יִהְיֶה לִּי לְבֵן **אֲשֶׁר בְּהַעֲוֹתוֹ וְהֹכַחְתִּיו בְּשֵׁבֶט אֲנָשִׁים וּבְנִגְעֵי בְּנֵי אָדָם: וְחַסְדִּי לֹא יָסוּר מִמֶּנּוּ"** (ז, יד-טו). במקומות אחרים במקרא בהן נזכרת הבטחה זו, נוסף לה תנאי משמעותי: "רַק אִם יִשְׁמְרוּ בָנֶיךָ אֶת דַּרְכָּם לָלֶכֶת לְפָנַי כַּאֲשֶׁר הָלַכְתָּ לְפָנָי" (מל"א ח, כה; ובניסוחים דומים במקומות רבים. למשל: מל"א ב, ד; תהלים קלב, יב; דה"ב ו, טז). מה היחס בין הניסוחים השונים של ההבטחה לנצחיות בית דוד, ומה היחס בינה לבין מה שהתרחש בהיסטוריה? זה מקום לדיון רחב הרבה יותר, ואתם מוזמנים להמשיך ולעסוק בו. 

**פרק ח:** פרק ח' הוא פרק הכיבושים המשמעותי של דוד. דוד יוצא לקרבות מוצלחים מאוד ומרחיב את גבולות הממלכה בצורה דרמטית. ניתן לומר למעשה שבפרקנו ממלכת יהודה וישראל בהנהגת דוד נעשית למעצמה איזורית. את שלל המלחמות דוד **מקדיש לה'**, וכמובן שיש בזה אמירה מיהו בעל הבית על ההישגים הצבאיים. לקראת סוף פרקנו מופיע פסוק המתאר את אחד מן המצבים הטובים שבתולדות המקרא: "וַיּוֹשַׁע ה' אֶת דָּוִד בְּכֹל אֲשֶׁר הָלָךְ: וַיִּמְלֹךְ דָּוִד עַל כָּל יִשְׂרָאֵל וַיְהִי דָוִד עֹשֶׂה מִשְׁפָּט וּצְדָקָה לְכָל עַמּוֹ" (ח, יד-טו).

להרחבות נוספות על פרק ח': מוזמנים לעיין **בפרק ס' בתהילים** שעוסק באירועים המוזכרים בפרקנו. ומוזמנים לקרוא את מאמרו של ברוך קנאל המתאר את סדרם של כיבושי דוד לאור הבנת הרקע הריאלי והגיאוגרפי של האירועים: https://www.daat.ac.il/he-il/tanach/iyunim/neviim/rishonim/shmuel/prakim/kniel-milhamot.htm .

 ~ Nethanel Lasry: **שמואל ב פרק ט - מפיבושת**

נזכיר שני עניינים הנוגעים לסיפור החסד שדוד עושה עם מפיבושת. 

1. **השם מפיבושת**: בדברי הימים אנחנו יכולים למצוא את צאצאי יהונתן בן שאול בשם מעט אחר: "וּבֶן־יְהוֹנָתָן מְרִיב בָּעַל וּמְרִי־בַעַל הוֹלִיד אֶת־מִיכָה" (דה"א, ט:מ). גם איש בושת מכונה שם פסוק קודם בשם אחר: "וְשָׁאוּל הוֹלִיד אֶת־יְהוֹנָתָן וְאֶת־מַלְכִּישׁוּעַ וְאֶת־אֲבִינָדָב וְאֶת **אֶשְׁבָּעַל**". למעשה זוהי סוג של **צנזורה**. הבעל הוא שם עבודה זרה, וספר שמואל מעדיף להמנע מלהזכיר את שמו ולכנות אותו בכינוי "בושת". החלפה דומה מתקיימת גם בשמו של גדעון — ירובעל (שדומה מאוד למריבעל) בפרק שנלמד מחר: "מִי־הִכָּה אֶת־ **אֲבִימֶלֶךְ בֶּן־יְרֻבֶּשֶׁת** הֲלוֹא־אִשָּׁה הִשְׁלִיכָה עָלָיו פֶּלַח רֶכֶב".  

2. **יחסי מפיבושת וציבא:** דוד עושה עם מפיבושת שני חסדים: הראשון הוא לאפשר לו כניסה חופשית לאכול על שולחנו כל הימים, והשני הוא להשיב לו את האדמות **שממילא אמורות להיות שייכות לו**. כנראה שמי ש"שמר" על האדמות האלו הוא ציבא, וכבר בפרק שלנו אנחנו יכולים לראות בעיות במערכת היחסים ביניהם. כשדוד שואל את ציבא אם יש זרע לבית שאול ציבא אפילו לא מזכיר את שמו אלא מאפיין אותו על פי הנכות שלו "עוֹד בֵּן לִיהוֹנָתָן נְכֵה רַגְלָיִם". רק אחרי שדוד מתעקש שיגיד לו איפה מפיבושת ציבא מספר לו שהוא בכלל בעבר הירדן המזרחי (משפחת מכיר). וכאשר התנ"ך מספר לנו על הסיכום הסופי, שציבא ומשפחתו יעבדו אצל מפיבושת, הסיפור מעוצב בצורה שמאפשרת לנו לחוש את הציניות והמרמור שלו: תחילה מתוארת משפחתו הגדולה ומעמדו של ציבא: "וּלְצִיבָא חֲמִשָּׁה עָשָׂר בָּנִים וְעֶשְׂרִים עֲבָדִים", לאחר מכן ההבטחה של ציבא לתת למפיבושת **לאכול על שולחנו**: כמו שדוד עושה חסד עם מפיבושת שיאכל על שולחנו כך ציבא מרשה למפיבושת לאכול על שולנו. בסוף אפשר לראות גם את ההנגדה בין משפחתו הגדולה של ציבא למשפחתו הקטנה של מפיבושת שתקבל את כל השדות: "וְלִמְפִיבֹשֶׁת בֵּן־קָטָן וּשְׁמוֹ מִיכָא וְכֹל מוֹשַׁב בֵּית־צִיבָא עֲבָדִים לִמְפִיבֹשֶׁת". 
ציבא לא אוהב את הסידור החדש הזה, ואנחנו עוד נשמע על הצמד הזה בהמשך הסיפור.

 ~ Nethanel Lasry: **שמואל ב פרק י - וה' יעשה הטוב בעיניו**

אנחנו נכנסים לתוך הראש של יואב בפסוקים מעוררי השראה. לאחר שיואב מבין שהמלחמה לא הולכת בכיוון טוב, הוא בוחר באסטרטגיה, ומסיים בקריאת עידוד: "חֲזַק וְנִתְחַזַּק בְּעַד־עַמֵּנוּ וּבְעַד עָרֵי אֱ—לֹהֵינוּ וַה' יַעֲשֶׂה הַטּוֹב בְּעֵינָיו" (י, יב). ניתן לקחת מהקריאה של יואב שתי נקודות מעוררות השראה: 

מצד אחד יואב לא סומך על הנס: הוא מייצר אסטרטגיה והוא מדרבן את הלוחמים להתחזק ולהלחם כמיטב יכולתם, אבל מצד שני הוא זוכר שמי שבאמת מחליט זה לא הוא, ולא המאמצים בשטח, אלא הקב"ה. מה שטוב בעיני ה' יקרה. זה **לא פותר אותנו מלהתאמץ**, אבל זה **כן פותר אותנו מלהיות לחוצים** ולהרגיש שהכל עלינו, וזה כן **מחייב אותנו** להבין שגם הפירות, התשבחות, התודה ותחושת הגאווה שייכים לקב"ה — ה' עושה את הטוב בעיניו. 

הנקודה השניה היא ההשלמה עם כך שה' יעשה את הטוב **בעיניו**. אנחנו יכולים לבקש, אנחנו יכולים להתאמץ, אבל בסוף אנחנו סומכים עליו. יש לקב"ה תוכנית והוא יעשה את מה שטוב בעיניו. כמו שמסביר המצודת דוד: "ואם בכל התחזקות לא נועיל יעשה ה' הטוב בעיניו **ונקבל באהבה**". זה מאוד קשה. קשה לקבל קשיים באהבה ככה סתם, ועוד יותר קשה להמשיך להתפלל, להמשיך לפעול ובכל זאת להיות שלם עם הכשלון. לצערי אין לי עצות טובות איך להגיע לשם, אבל יואב שולח לנו בפרק קריאת כיוון. אנחנו נתקדם לשם לאט לאט בעז"ה, וה' ויעשה הטוב בעיניו.

 ~ Nethanel Lasry: **שמואל ב פרקים יא-יב – חטא דוד ובת שבע**

בפרקים של היום מופיע סיפור דוד ובת שבע. סיפור זה מהווה נקודת מפנה דרמטית בקורות מלכות דוד; עד לפרקנו דוד הולך ומבסס את מלכותו בהצלחה ובצדקות. פרקנו מהווה נפילה משמעותית, שהשלכותיה ימשיכו ללוות אותנו, אולי עד סוף מלכותו. בנוסף לכך, סיפורנו מהווה את אחד ממוקדי הפולמוס בשאלה כיצד ללמוד את המקרא. כדרכנו, נציין בקצרה לנקודות שאפשר להרחיב בהן יותר:

1.	**כל האומר דוד חטא אינו אלא טועה:** סביב אמירה זו של חז"ל התפתח בדורנו דיון סוער כיצד יש ללמוד את המקרא, וכיצד יש להתייחס לחטאי דמויות המופת שבתנ"ך. בצד זאת, נידונה השאלה כיצד חז"ל ראו את חטאו של דוד – ומה היחס בין דבריהם לבין פשטי המקראות. מצורפים מאמריהם של **הרב יעקב מדן** (ארוך מאוד!) ושל **הרב יובל שרלו** (קצר) על פרשיית דוד ובת שבע, ומן הכיוון השני מצורף קישור לשיעורו של **הרב אליעזר קשתיאל** המסביר מה היה חטאו של דוד לשיטתו: https://did.li/wMElC. 

2.	**קריאה ספרותית של הסיפור:** סיפור דוד ובת שבע רווי במתודות ספרותיות מרתקות: 
א.	**הפסוק הראשון בפרק** מציין שדוד שולח את הצבא למלחמה, ומדגיש בסופו "וְדָוִד יוֹשֵׁב בִּירוּשָׁלִָם" (יא, א). מדוע? האם עובדה זו קשורה למה שיסופר בהמשך, והאם ישיבתו בירושלים היא תחילת החטא? ראו את דברי **המלבי"ם** על הפסוק.
ב.	שימו לב **למערכת הפערים** המצויה בפסוקים בשאלות הבאות – האם כאשר אוריה חוזר לירושלים, הוא יודע על מעשה דוד ובת שבע? האם דוד יודע מה מצב ידיעתו של אוריה? תשובה לכל אחת מהשאלות הללו תאיר באור אחר את הוויכוח של דוד ואוריה בשאלה האם אוריה ילך לישון בביתו. האם אוריה באמת רוצה להזדהות עם החיילים שבחזית (והאם יש בכך ביקורת מרומזת על דוד שנשאר בירושלים בעת המלחמה), או שדבריו הם רק תירוץ, והוא מבין שדוד מנסה להשתמש בו כדי לכסות על חטאו? קריאה צמודה של הפסוקים מראה שבסיפור ישנם סימני שאלה רבים, וייתכן שהעמעום הוא מכוון וניתן לגזור ממנו קשרים משמעותיים בין השאלות הערכיות השונות שצפות בסיפור. מצורף מאמרו של **ד"ר יושי פרג'ון** שמרחיב בקריאה ספרותית של הפרק, בצמידות לפסוקים.

3.	**משל כבשת הרש ותוכחת נתן:** עיון בתוכחת נתן לדוד מעלה נקודות חשובות; היכן מצוי מוקד התוכחה של הנביא לדוד? כלומר, מהו עיקר החטא עליו נענש דוד? ומה הקשר בין מינוי דוד למלך לבין החטא ושיפוט הנביא את דוד על החטא?

4.	**התשובה:** אחד ההבדלים הבולטים בין שאול לדוד הוא תגובתם לתוכחת הנביא, כאשר דוד מגיב מיד: **חטאתי לה'.** יסוד חשוב עולה כאן בשאלה מהי תשובה – קודם כל, הכרה מלאה ומיידית בחטא, ללא שימוש יתר בתירוצים והסברים. מוזמנים לעיין **בתהילים נ"א,** מזמור התשובה של דוד, "בְּבוֹא אֵלָיו נָתָן הַנָּבִיא כַּאֲשֶׁר בָּא אֶל בַּת שָׁבַע" (תהילים נא, ב).

5.	**השלכות הסיפור להמשך:** דוד נענש על חטאו בחומרה, בראש ובראשונה במותו של הילד בפרק י"ב. יהיה מעניין לבחון את הסיפורים שבהמשך הספר, כמו סיפור אמנון ותמר ומרד אבשלום – האם הם קשורים לחטא דוד ובת שבע? והאם מלכותו של דוד תשתקם מסיפור קשה זה?

‎ ~ Nethanel Lasry: הרב שרלו - דוד מלך ישראל חי וקיים, בעניין חטא בת שבע.pdf • ‎5 pages ‎<attached: 00000893-הרב שרלו - דוד מלך ישראל חי וקיים, בעניין חטא בת שבע.pdf>

‎ ~ Nethanel Lasry: מגילת בת שבע - הרב מדן.pdf • ‎101 pages ‎<attached: 00000894-מגילת בת שבע - הרב מדן.pdf>

‎ ~ Nethanel Lasry: קריאה ספרותית בחטא דוד ובת שבע - יושי פרג'ון.pdf • ‎26 pages ‎<attached: 00000895-קריאה ספרותית בחטא דוד ובת שבע - יושי פרג'ון.pdf>

 ~ Nethanel Lasry: **שמואל ב פרק י"ג - אמנון ותמר**

סיפור אמנון ותמר טומן בחובו מערכת מורכבת של אנלוגיות ומקבילות לסיפורים אחרים בתנ"ך. כל הקבלה כזו מפצירה בנו לקרוא את הסיפור על רקע אחר. סיפור הרקע אליו אנחנו משווים עוזר לנו לזהות מסרים שמתחדדים ומודגשים. אזכיר כמה מהסיפורים המקבילים ומספר מצומצם של הקבלות לשוניות בכל סיפור, ומי שמעוניין להרחיב מוזמן לקרוא את הסיפורים, למצוא את האנלוגיות, ולבחון את ההקבלות הלשוניות באמצעות 'מעבדת התנ"ך' של אתר "על התורה" (https://mg.alhatorah.org/TanakhLab). 

1. בסיפור **יהודה ותמר** (בראשית ל"ח) שמה של הנפגעת זהה. גם שם תמר נשלחת לשבת בבית אביה. גם שם מופיעים ה"גוזזים", וגם שם מופיע "רֵעַ".
2. בסיפור **אונס דינה** (בראשית ל"ד) מופיע סיפור אונס שמתואר במילים דומות. תגובת המשפחה היא "ויחר להם מאוד", שתיקה בשלב הראשון, ואז האחים נוקמים באנס.  
3. בסיפור **חטא דוד ובת שבע** (שמואל י"א) שמששרשר לסיפור שלנו במילים "ויהי אחרי כן". יש תיאור של התנהגות מינית לא ראויה שנגרמת לאחר שהפוגע רואה אישה יפה מאוד, ולאורך הסיפור משובצים ביטויים משותפים ודומים. 

המשותף לכל שלושת הסיפורים הוא שהדמות הפוגעת **לוקחת אחריות**. יהודה מודה מול כולם "צדקה ממני", ומציל את תמר. שכם בן חמור אונס את דינה, אך מיד לאחר מכן מתאהב בה, רוצה לקחת עליה אחריות ולשאת אותה לאישה בצורה מסודרת:  "וַיַּרְא אֹתָהּ שְׁכֶם בֶּן חֲמוֹר הַחִוִּי נְשִׂיא הָאָרֶץ וַיִּקַּח אֹתָהּ וַיִּשְׁכַּב אֹתָהּ וַיְעַנֶּהָ: וַתִּדְבַּק נַפְשׁוֹ בְּדִינָה בַּת יַעֲקֹב וַיֶּאֱהַב אֶת הַנַּעֲרָ וַיְדַבֵּר עַל לֵב הַנַּעֲרָ" (בראשית לד, ב־ג). גם דוד חוטא עם בת שבע, אך לא מתכחש אליה, ומיד כשמגלה שהיא בהריון עושה כל שביכולתו (עד כדי רצח יואב בחרב בני עמון) כדי לשאת אותה לאישה ולאסוף את חרפתה. 

אל מול סיפורים אלו מתעצם הפשע של אמנון. לאחר האונס הוא מאבד את אהבתו כלפיה, שונא אותה, ורוצה לגרש אותה מן החדר. תמר עצמה מתחננת שלא יגרש אותה משם "וַתֹּאמֶר לוֹ אַל אוֹדֹת הָרָעָה הַגְּדוֹלָה הַזֹּאת מֵאַחֶרֶת אֲשֶׁר עָשִׂיתָ עִמִּי לְשַׁלְּחֵנִי וְלֹא אָבָה לִשְׁמֹעַ לָהּ". אמנון לא רק פוגע בה באונס, אלא מסרב לקחת אחריות. הוא מתכחש אליה, הוא מגרש אותה, וגוזר עליה חיים בהם תשב שוממה בביתו של אבשלום אחיה. 

המסר הזה מודגש כבר בפרשיית האונס בתורה: האנס צריך לקחת אחריות, לשאת לאישה את הבחורה שהוא אנס, ולעולם לא יוכל לגרש אותה. היישום של המסר הזה קצת זר לאוזניים מודרניות, וקשה לנו להבין למה שהנאנסת תרצה להתחתן עם מי שפגע בה, אבל הרעיון הכללי נשאר זהה: **הפוגע צריך לקחת אחריות על הנפגע, ולעשות ככל יכולתו בשביל לתקן.**

 ~ Nethanel Lasry: **שמואל ב פרק י"ד - האישה החכמה מתקוע**

נאום האישה החכמה מתקוע הוא חלק מקבוצת סיפורים בהם מנסים להוכיח מלך, ובמקום לעשות זאת בצורה ישירה, גורמים לו לפסוק במקרה משפטי דומה, ואז חושפים את הקלפים ומסבירים לו שהוא הרשיע את עצמו. סיפור אחד מופיע במשל כבשת הרש (י"ב) שלמדנו אתמול, וסיפור אחר מופיע בתוכחת הנביא למלך אחאב שריחם על בן הדד וצבא ארם (מלכים א פרק כ). 


מבנה הסיפור הוא **קונצנטרי** (מצורפת תמונה).  כלומר, יש הקבלה בין פתיחת הסיפור לסופו, בין החלק השני לחלק האחד לפני האחרון וכו', כך שהמבט שלנו אמור להתמקד במרכז הסיפור, שאכן כולל את הדרמה המרכזית. בפתיחה האישה מסבירה את ההתנגשות בין רצון גואלי הדם לנקום ברוצח, לרצונה לשמור על הגחלת של משפחתה, ודוד מבטיח שלא יתן לפגוע בו עד שיחרוץ משפט. בהמשך דוד מוכן לחרוץ את המשפט כבר עכשיו ונשבע שלא תיפול משערות ראשו ארצה, ובמרכז הסיפור האישה מגיעה לרגע השיא וצריכה לחשוף את הקלפים ולהקביל את המקרה לסיפורו האישי של דוד . 

בגלל שהאישה איננה נביאה ואיננה במעמד להוכיח את המלך, גם בשלב הזה היא שומרת על התחפושת ומזכירה את אבשלום רק **כסיבה שבגללה אנשים הפחידו אותה שאין לה מה לבוא אל המלך**: הרי במקרה זהה שקרה לו עצמו המלך פסק לחומרה, אז מדוע שיפסוק להקל במקרה שלה. לתוך דבריה היא משרבבת יסוד תיאולוגי שאפשר להתלבט מה הוא בדיוק על פי הפרשנויות השונות לביטויים המליציים בהם היא משתמשת, אבל בשורה התחתונה אומרת שה' ודאי יסלח. 

כאן עלינו להתלבט: **האם צדקו האישה מתקוע ויואב?** יש הבדל בולט בין הסיפור שלנו לסיפורי התוכחה המקבילים — כאן אין נביא שמעצב את הסיפור המקדים ואין נביא שאומר את התוכחה. יואב מזהה שלב המלך יוצא אל אבשלום ומחליט לעשות מעשה שיעזור לו להשיב אותו. ממשל האישה אפשר להבין שהרעיון המרכזי של יואב הוא להכין יורש לממלכה, אך האם זהו היורש הנכון? האם הם צודקים שה' ודאי יסלח, ויעדיף יורש חוטא ורוצח? 

סיום הפרק נראה חיובי: דוד מקבל את התוכחה ומשיב את אבשלום, ויואב משתחווה בשמחה ומבין שדוד שמח במעשיו. בשלב השני דוד גם מסכים להפגש עם אבשלום ומנשק אותו. אך בפרקים הבאים אנחנו נראה שכמו שהבטיח נתן הנביא החרב עוד לא סרה מבית דוד.

‎ ~ Nethanel Lasry: ‎<attached: 00000903-PHOTO-2023-11-20-08-44-21.jpg>

 ~ Nethanel Lasry: במסגרת המעבר מספר שמואל א לשמואל ב, הרב אמנון בזק העביר שיעור מיוחד על הקשר בין דוד למיכל. מצורף קישור להאזנה.

 ~ Nethanel Lasry: https://youtu.be/jLjZl8bJ4Js

 ~ Nethanel Lasry: **שמואל ב פרקים טו-טז – מרד אבשלום**

את המתח העצום השוכן בנפשו של דוד ביחסו אל אבשלום בנו, ראינו כבר בפרק הקודם. מצד אחד "ותכל דוד המלך לצאת אל אבשלום" (יג, לט) ומצד שני כאשר אבשלום כן חוזר לירושלים דוד אומר "יסוב אל ביתו ופני לא יראה" (יד, כד). מתח זה יגיע לשיאים חדשים בסיפור שאנו בפתחו - **מרד אבשלום.** מצד אחד אבשלום הוא בנו, ודוד לא שוכח זאת לרגע, כפי שעוד נראה; ומצד שני, הוא מאיים על מלכותו של דוד. 

פרק ט"ו פותח בגינוני מלכות שאבשלום מסגל לעצמו. לאט לאט הוא מצליח "לגנוב את לב אנשי ישראל" (טו, ו). מעניין לשאול – האם דוד ידע על ניהוגיו של אבשלום? קשה להניח שהוא לא שמע על כך כלל. האם ניסה למחות בו? הפסוקים לא מתארים לנו את תגובתו של דוד, ואולי ניתן לומר ששתיקתו רועמת מן הפסוקים. ייתכן שזה ביטוי לכבוד שרחש לו בתור בנו.

בפרקים שמאז חטא דוד ובת שבע, התנהלותו של דוד יחסית פסיבית. הדמות המובילה שהתרגלנו אליה, קצת נעלמת – בסיפור אמנון ותמר תגובתו של דוד חסרה מאוד, ובמתח מול אבשלום לאחר שהרג את אמנון, יואב הוא זה שמוביל את ההתרחשויות. אבל בפרקנו, כאשר נודע לדוד שאבשלום ממליך את עצמו בחברון, הוא תופס מנהיגות ברורה מאוד ומוביל את העניינים. בהתנהלותו של דוד בבריחתו מירושלים, אנחנו רואים כמה וכמה התרחשויות שמעלות נקודות יסודיות, ונתאר כמה מהן. להרחבה נוספת בסיפור הבריחה של דוד מאבשלום, מומלץ לקרוא את דבריו המצורפים של **הרב אמנון בזק.**

‎ ~ Nethanel Lasry: מרד אבשלום א - הרב בזק.pdf • ‎3 pages ‎document omitted

 ~ Nethanel Lasry: 1.	**הבחירה לעזוב את ירושלים:** דרכו של מלך שיזהה את עצמו עם עירו ועם מקום מלכותו. אבל דוד המזהה את המרד המתקרב אליו, בוחר לעזוב את ירושלים "פן ימהר... והכה העיר לפי חרב" (טו, יד). דוד בוחר לסכן את מעמדו כמלך ואת יכולתו לנסות ולהתבצר, לטובת הצלת העיר. בחירה זו מעניינת דווקא לאור הקשר בין המלכות לירושלים – דוד שם את עצמו בצד, ויוצא מירושלים. יש כאן אמירה ברורה: ירושלים לא שייכת לדוד האיש, אלא למלך ישראל. אם דוד הוא לא המלך אז ירושלים כבר איננה שלו, והיא שייכת למלך הנבחר.
2.	**קבלת הדין:** בהמשך לנקודה הקודמת, בסיפור בריחתו של דוד בולטים מאוד שני מאורעות בהם אנחנו מקבלים הצצה לנפשו של דוד – כיצד הוא רואה את המאורעות. כאשר צדוק, באופן מתבקש, מצטרף לדוד ויחד עמו **ארון הברית** – דוד מתעקש שיחזירו את הארון לירושלים. כשם שפרם את הקשר ההדוק (שמלך אחר היה אולי נאחז בו) בינו לירושלים, כך הוא אומר שהארון לו שייך לו. בנימוק לדבריו אנו רואים שדוד, בנקודת השפל הגדולה שלו – מסוגל לקבל את הערעור על היותו המלך, כחלק מעמידתו לפני ה': "אִם אֶמְצָא חֵן בְּעֵינֵי ה' וֶהֱשִׁבַנִי וְהִרְאַנִי אֹתוֹ וְאֶת נָוֵהוּ: וְאִם כֹּה יֹאמַר לֹא חָפַצְתִּי בָּךְ הִנְנִי יַעֲשֶׂה לִּי כַּאֲשֶׁר טוֹב בְּעֵינָיו" (טו, כה-כו). נקודה זו עולה גם בקבלתו את קללותיו של שמעי בן גרא "וַיֹּאמֶר הַמֶּלֶךְ מַה לִּי וְלָכֶם בְּנֵי צְרֻיָה כֹּה יְקַלֵּל כִּי ה' אָמַר לוֹ קַלֵּל אֶת דָּוִד" (טז, י). חז"ל (מדרש תהילים, ג) הבינו ששמעי מאשים את דוד על מעשה בת-שבע, ויש בכך כדי להוסיף על הבנת העמדה של דוד כמקבל את הדין מלפני ה'.
3.	**בית שאול:** הניסיון למרוד במלכות דוד, מעורר את השדים הרדומים של מלכות בית שאול, ופתאום שאלת בית דוד עומדת למבחן. ציבא עבד מפיבושת טוען מול דוד שמפיבושת מעוניין להשיב את מלכות בית שאול, ובשלב הנוכחי בסיפור, דוד מאמין לו. בהמשך, דוד נתקל בשמעי בן גרא ממשפחת שאול שמנצל את ההזדמנות לקלל את דוד ולהאשימו בשפיכות דמים: "צֵא צֵא אִישׁ הַדָּמִים וְאִישׁ הַבְּלִיָּעַל: הֵשִׁיב עָלֶיךָ ה' כָּל דְּמֵי בֵית שָׁאוּל" (טז, ז-ח). שימו לב לרצונו של יואב להרוג את שמעי ואת הכינוי בו הוא משתמש כלפיו, **"הכלב המת".** מעניין להשוות למקרה הקודם בספר שמואל שבו היה מפגש טעון בין המלך לבין מי שכונה "כלב מת" (כד, יד) – שם שאול הוא המלך ו"הכלב המת" הוא כינוי בו דוד מכנה את עצמו. שם, דוד נרדף על ידי המלך, היה יכול לפגוע בו ונמנע מכך. אצלנו, דוד הוא המלך הנרדף על ידי "כלב מת" – ועדיין הוא מסרב לפגוע לרעה באויביו.

 ~ Nethanel Lasry: https://youtu.be/WipgvCtWri0 

מצורף קישור לשיעורה של **ד"ר יעל ציגלר** שעוסקת בניתוח סיפור מרד אבשלום במסגרת התייחסות רחבה יותר לפער בין תחילת מלכותו של דוד, המתאפיינת בהצלחה כבירה בכל התחומים – הרוחני, הצבאי והחברתי, לבין ההידרדרות והסיפורים הכואבים שמגיעים בהמשך מלכותו.

‎ ~ Nethanel Lasry: ‎<attached: 00000912-PHOTO-2023-11-22-08-58-45.jpg>

 ~ Nethanel Lasry: **שמואל ב פרק י"ז - עצת חושי**

חושי עומד בפני משימה קשה במיוחד: הפרת עצת אחיתופל. אחיתופל נתפס כיועץ מהמעלה הראשונה: "וַעֲצַת אֲחִיתֹפֶל אֲשֶׁר יָעַץ בַּיָּמִים הָהֵם כַּאֲשֶׁר יִשְׁאַל  אִישׁ בִּדְבַר הָאֱלֹהִים" (ט"ז, כ"ג), ונוסף על כך נאמנותו של חושי מוטלת בספק. אבשלום מקבל בשלב ראשון את עצתו של אחיתופל לבדו, והעצה טובה בעיניו ובעיני כל הזקנים, ורק לאחר מכן הוא קורא לחושי לשמוע מה בפיו. 

בשביל להצליח במשימתו חושי מעצב את העצה בצורה מוקפדת והיא כוללת שני חלקים: בחלק הראשון הוא מסביר מדוע "לֹא טוֹבָה הָעֵצָה אֲשֶׁר יָעַץ אֲחִיתֹפֶל בַּפַּעַם הַזֹּאת" ובחלק השני מציע הצעה חלופית. לאורך ההצעה הוא כולל דימויים ציוריים שובי לב, נימוקים וטענות, ורעיונות שמדברים לעולמו הפנימי של אבשלום. 

לעומת אחיתופל שתיאר את עייפותו של דוד, חושי מתאר את דוד כגיבור מיומן שעשוי להנחיל לאבשלום מפלה מפתיע. חושי מתאר את דוד בדימויים שאנחנו כבר פגשנו במהלך ספר שמואל, דימויים אלה כנראה היו מוכרים לאבשלום ובכך גרמו לו להשתכנע (מצורף תרשים מתוך עולם התנ"ך).   

מבנה העצה הוא **קונצנטרי** (מצורף תרשים מתוך עולם התנ"ך). הפתיחה של העצה מתאימה לסופה, והפתיחה של כל חלק מתאימה לסופו, כאשר במרכזו של כל חלק הטענה המרכזית שבגללה על אבשלום לבחור בעצה של חושי. בנימוק מדוע העצה של אחיתופל לא טובה חושי מדגיש את תרחיש האימים שעשוי לקרות אם אחיתופל ייכשל במתקפת הפתע שלו "וְשָׁמַע הַשֹּׁמֵעַ וְאָמַר הָיְתָה מַגֵּפָה בָּעָם אֲשֶׁר אַחֲרֵי אַבְשָׁלֹם". מפלה מפתיעה כזו עשויה לגרור תגובות שרשרת מוראליות שיכשילו את המרד. לעומת זאת בחלק השני הוא מדגיש במרכז את הרווח הגדול בהצעה שלו – אבשלום יוביל את הצבא בעצמו: "וּפָנֶיךָ הֹלְכִים בַּקְרָב". אבשלום שאוהב את גינוני הכבוד, ואולי גם עשוי לחשוש ממרד של אחיתופל, אוהב את הרעיון **שהוא זה שיצא לקרב**, מוביל צבא של כל עם ישראל. 

הרעיון שאבשלום יצא למלחמה בעצמו הוא היפוך הרעיון של אחיתופל ושימוש בו כנגד אבשלום. אחיתופל יועץ לאבשלום להכות את דוד, ובכך ממילא יתפזרו כל הנאמנים שלו: "וְנָס כָּל הָעָם אֲשֶׁר אִתּוֹ וְהִכֵּיתִי אֶת הַמֶּלֶךְ לְבַדּוֹ:  וְאָשִׁיבָה כָל הָעָם אֵלֶיךָ כְּשׁוּב הַכֹּל הָאִישׁ אֲשֶׁר אַתָּה מְבַקֵּשׁ כָּל  הָעָם יִהְיֶה שָׁלוֹם". בסופו של דבר היציאה של אבשלום לקרב, ונפילתו בו, תוביל בדיוק לאותה השפעה בכיוון ההפוך – אבשלום ימות והמרד יפסק.

 ~ Nethanel Lasry: **שמואל ב פרק י"ח - קרב מרד אבשלום**

המרד מוכנע בהצלחה ופעם נוספת ידו של דוד על העליונה נגד אויביו. נעיר לגבי כמה נקודות שניתן לשים אליהן לב בפרק: 

**1. אסטרטגיית המלחמה**: עם דוד ברחו מירושלים יחידות העלית, וכנראה שעמד לרשותו צבא **מיומן יותר**, אבל **קטן הרבה יותר**. לכן דוד לא היה יכול לכבוש את הארץ מחדש בעבר הירדן המערבי, ונאלץ לחכות בסוג של מארב, כך שיהיה בהגנה ויבחר את מיקומו של הקרב באופן שיאפשר לו לנצל את יתרונותיו של הכוח הקטן. הצבאות נפגשו באיזור מיוער שקשה לצבא גדול עם אגפים רבים לעבוד בו במקביל, וכך הכוחות של אבשלום נותקו אלו מאלו. הכוחות נותקו ברמה כזו שאפילו מנהיג המרד שנתפס בעץ נשאר שם לבדו מנותק מכוח שיגן עליו. 

2. **לאט לי לנער אבשלום**:  לאורך הסיפור אבהותו של דוד מאוד נוכחת והביטוי "בני" חוזר פעמים רבות. דוד מתמודד עם מתח בין הצורך להתייחס לאבשלום כאויב, לבין עובדת היותו בנו האהוב. כאשר הוא מצווה על השרים שלא לפגוע באבשלום הוא משתמש בביטוי "נער" ובכך מעיד שהוא רואה באבשלום את מי שעשה מעשה נערות שובב, ולא מורד רוצח ואנס. העם ששומע את הציווי כבר לא מכנה אותו ככה ומתייחס אליו פשוט כ'אבשלום': "לְאַט־לִי **לַנַּעַר לְאַבְשָׁלוֹם** וְכָל־הָעָם שָׁמְעוּ בְּצַוֹּת הַמֶּלֶךְ אֶת־כָּל־הַשָּׂרִים עַל **דְּבַר אַבְשָׁלוֹם**". גם ההחלטה של יואב להרוג את אבשלום בסופו של דבר נובעת מאותה תפיסה: אבשלום איננו בן, אלא אויב. 

3. **הקבלה לעקידה**: יש מספר מקבילות לסיפור שלנו. למשל הקבלה למעשה העקידה: בשני הסיפורים יש אב שעומד לאבד את בנו האהוב, בשניהם מישהו מנסה לעצור את הפגיעה בלשון "אל תשלח", ובשניהם מי שנהרג בסוף נמצא אחוז בסבך. מקבילה לשונית בולטת (מוזמנים למצוא מקבילות נוספות) היא בתיאור של יואב **שחושך** את החיים של עם ישראל שנלחם, ולכן תוקע בשופר לעצירת הלחימה, לעומת אברהם **שלא חשך** את בנו. ההבדל מדגיש את הרעיון של ההקבלה: לעומת אברהם שמוכן להקריב ולפגוע בבנו אהובו בשביל הקב"ה, דוד חושך את בנו, לא טיפל בו חינוכית ועדיין מרחם עליו ולא מוכן להיאבק בו, והמחיר הוא אובדן חיים של עם ישראל. 

4. **הקבלה לבשורת נפילת הארון**: גם בסיפור מותו של עלי, המנהיג יושב בפתח השער וממתין לבשורה. בשני הסיפורים מדובר על אבות שלא טיפלו בילדים שלהם בזמן, ובסופו של דבר גם הילדים שלהם וגם הם עצמם שילמו על כך את המחיר.

‎ ~ Nethanel Lasry: ‎<attached: 00000915-PHOTO-2023-11-22-08-58-49.jpg>

 ~ Nethanel Lasry: **שמואל ב' פרקים יט-כ – חזרת דוד למלכותו ?**

1.	**דוד כאבא מול אבשלום:** כבר עסקנו בכך שבסיפור מרד אבשלום, לדוד יש סתירה כואבת בין היותו המלך שמורדים בו, לבין היותו אביו של המורד. בפרקנו, לאחר מותו של אבשלום בקרב, דוד האבא הוא זה שמתגלה לפנינו בצורה ברורה: אין כאן שמחה או הקלה על ההצלה מן המרד והצלת העם מקרב קשה יותר, אלא אבל קשה של דוד על מות בנו. דוד כואב ומקונן על בנו: "בְּנִי אַבְשָׁלוֹם **בְּנִי בְנִי** אַבְשָׁלוֹם **מִי יִתֵּן מוּתִי אֲנִי תַחְתֶּיךָ** אַבְשָׁלוֹם **בְּנִי בְנִי".** הדברים מגיעים לכך שאבלו של דוד כאב, פוגם בצורה קשה בתפקודו כמלך: **"וַתְּהִי הַתְּשֻׁעָה בַּיּוֹם הַהוּא לְאֵבֶל לְכָל הָעָם** כִּי שָׁמַע הָעָם בַּיּוֹם הַהוּא לֵאמֹר נֶעֱצַב הַמֶּלֶךְ עַל בְּנוֹ" (יט, ג). בנקודה זו, **יואב** תוקף את דוד בחריפות: "לְאַהֲבָה אֶת שֹׂנְאֶיךָ וְלִשְׂנֹא אֶת אֹהֲבֶיךָ כִּי הִגַּדְתָּ הַיּוֹם כִּי אֵין לְךָ שָׂרִים וַעֲבָדִים כִּי יָדַעְתִּי הַיּוֹם כִּי לא לוּ אַבְשָׁלוֹם חַי וְכֻלָּנוּ הַיּוֹם מֵתִים כִּי אָז יָשָׁר בְּעֵינֶיךָ" – היכן אחריותך **כמלך** לעבדיך שחירפו נפשם בעבורך? יואב אף מאיים על דוד, וגורם לו לקום מאבלו ולהתארגן לקראת שובו לירושלים.

2.	**מינוי שר צבא האויב לשר הצבא של דוד, ומערכת היחסים אל מול יואב:** דוד בחזרתו לירושלים, שוב מציג בפנינו החלטה מפתיעה ביותר: הוא מחליט למנות את עמשא בן יתר, שר צבא האויב, כשר הצבא של מלכותו המתחדשת. לכאורה זו החלטה שנוגדת את ההיגיון, אבל דוד (כפי שאנחנו כבר מכירים אותו) איננו נוקט במדיניות מתחשבנת ונוקמת, אלא קודם כל במדיניות המנסה **לאחד את העם:** דוד מקווה שמינוי עמשא יהיה מסר של פיוס, ויוכל לאחד את כל העם, הן תומכי אבשלום והן תומכי דוד, תחת מלכות דוד המתחדשת. למינוי עמשא יש כנראה מטרה נוספת מצד דוד, והיא הדחתו של יואב: "אִם לֹא שַׂר צָבָא תִּהְיֶה לְפָנַי כָּל הַיָּמִים **תַּחַת יוֹאָב"** (יט, יד). במציאות, תוכניתו של דוד נתקלת בקשיים. בסיפור מרד שבע בן בכרי, עמשא **לא מתפקד כיאות** כדי להכניע את המרד (מעניין לשאול: מדוע? האם הזדהה עם הצד המורד והיה חסר מוטיבציה להכניע אותו?). לאור התמהמהות עמשא דוד שולח את אבישי, אחיו של יואב, לטפל בשבע בן בכרי בזריזות. קריאה בפסוקים (כ, ו-יא) מגלה תהליך מדהים: בתחילה, שמו של יואב לא מוזכר כלל – מוזכרים אבישי אחיו, ו"אנשי יואב". בהמשך, יואב מופיע חגור חרב. הוא מגיע אל עמשא ומתנקש בו במרמה (כדרכו), ולאחר מכן הופך פתאום להיות המנהיג **"וְיוֹאָב וַאֲבִישַׁי** אָחִיו רָדַף אַחֲרֵי שֶׁבַע בֶּן בִּכְרִי" – למרות שדוד מינה את **אבישי** ולא את יואב. בפסוק הבא כבר נאמר **"וּמִי אֲשֶׁר לְדָוִד אַחֲרֵי יוֹאָב"** ובסוף הפרק יואב חוזר להיות שר הצבא הרשמי של דוד (כ, כג).

 ~ Nethanel Lasry: 3.	**ישראל ויהודה ומרד שבע בן בכרי:** בחזרתו של דוד לירושלים מתפתחת דינמיקה מרתקת בין ישראל ליהודה. עוד בהתפתחות המרד, ראינו שהיה חלק ייחודי הן ליהודה והן לישראל: המלכתו של אבשלום נעשתה בחברון, והדבר מעיד על כך שכנראה היה לו גרעין תמיכה משמעותי מקרב אנשי יהודה. ומן הצד השני, ראינו את חלק משרידי בית שאול שקפצו גם הם על המרד. בפרקנו, מתפתח ויכוח בין יהודה לישראל בשאלה מיהו המשיב את דוד למלכותו. אנחנו רואים בפרק חרטה של שבטי ישראל (ט, י-יא), ניסיון מוצלח של דוד לעורר את שבט יהודה (ט, יב-יג) עד שנאמר "וַיַּט אֶת לְבַב כָּל אִישׁ יְהוּדָה כְּאִישׁ אֶחָד" (יט, טו). בהמשך הפרק, שבט יהודה הם הדומיננטיים בחציית דוד את הירדן, וישראל נפגעים מכך: "וַיֹּאמְרוּ אֶל הַמֶּלֶךְ **מַדּוּעַ גְּנָבוּךָ** אַחֵינוּ אִישׁ יְהוּדָה וַיַּעֲבִרוּ אֶת הַמֶּלֶךְ" (יט, מב), והשימוש בביטוי "גנבוך" מעניין לאור מה שנאמר בתחילת המרד: **"וַיְגַנֵּב אַבְשָׁלוֹם אֶת לֵב אַנְשֵׁי יִשְׂרָאֵל"** (טו, ו). עד כמה אנשי ישראל באמת היו נאמנים לדוד ודבריהם היו אותנטיים? מסתבר ששאלה זו צריכה להיבחן לאור ההתפתחות אליה הוויכוח בין יהודה לישראל מוביל – המרד הבא, של שבע בן בכרי: "וְשָׁם נִקְרָא אִישׁ בְּלִיַּעַל וּשְׁמוֹ שֶׁבַע בֶּן בִּכְרִי אִישׁ יְמִינִי וַיִּתְקַע בַּשֹּׁפָר וַיֹּאמֶר אֵין לָנוּ חֵלֶק בְּדָוִד וְלֹא נַחֲלָה לָנוּ בְּבֶן יִשַׁי אִישׁ לְאֹהָלָיו יִשְׂרָאֵל: וַיַּעַל כָּל אִישׁ יִשְׂרָאֵל מֵאַחֲרֵי דָוִד אַחֲרֵי שֶׁבַע בֶּן בִּכְרִי" (כ, א-ב).

4.	**מפיבושת וציבא:** בפרק י"ט אנו פוגשים את הסצנה השלישית ביחסי ציבא ומפיבושת. כל אחד מן הצדדים מספר סיפור הפוך לחלוטין, וטוען שהשני משקר. דוד עצמו מתקשה להכריע ומגיב באופן הבא: "וַיֹּאמֶר לוֹ הַמֶּלֶךְ לָמָּה תְּדַבֵּר עוֹד דְּבָרֶיךָ אָמַרְתִּי אַתָּה וְצִיבָא תַּחְלְקוּ אֶת הַשָּׂדֶה" (יט, ל) – עקב חוסר היכולת להכריע בין שני הצדדים, תחלקו את השדה. האם צדק דוד בהכרעה זו? ייתכן שמבט בתיאורי המספר שבפרק, ולא רק בתיאורי הדיווח של ציבא ומפיבושת – יכול לסייע לנו: בפרקנו, הפסוקים מתארים שמפיבושת אכן היה נראה כמתאבל מיום שדוד עזב: "וְלֹא עָשָׂה רַגְלָיו וְלֹא עָשָׂה שְׂפָמוֹ וְאֶת בְּגָדָיו לֹא כִבֵּס לְמִן הַיּוֹם לֶכֶת הַמֶּלֶךְ" (יט, כה). ואילו בדברי ציבא בפרק ט"ז, ניתן אולי לחוש חוסר אותנטיות: "וַיֹּאמֶר צִיבָא הִשְׁתַּחֲוֵיתִי" (טז, ד) – מדוע הוא צריך להדגיש את העובדה שהוא השתחווה? לאור נתונים אלה, יש לחזור ולעיין בתגובותיו של דוד אל השניים, בפרקים ט"ז וי"ט – ולשאול – אולי תגובותיו היו נחרצות ומיידיות מדי? אולי היו נדרשים שלבי בירור נוספים קודם להכרעה? אולי מעט יותר רגישות כלפי דבריו הכואבים של מפיבושת?

מומלץ לעיין בדבריו המצורפים והקצרים של **הרב אמנון בזק** שמותח חוט מחבר בין סיפור ציבא ומפיבושת למתח בין יהודה וישראל, ומציע שלסיפורים שבפרקנו יהיו השלכות על המשך שושלת המלוכה של בית דוד.

‎ ~ Nethanel Lasry: ראשית מרידתו של מרד שבע בן בכרי - הרב אמנון בזק.pdf • ‎3 pages ‎<attached: 00000919-ראשית מרידתו של מרד שבע בן בכרי - הרב אמנון בזק.pdf>

 ~ Nethanel Lasry: **שמואל ב פרק כ"א - נקמת הגבעונים**

סיפור הוקעת צאצאי שאול הוא טרגדיה נוראה. הסיפור מעוצב בצורה שמנסה להציג את הבקשה של הגבעונים באופן לגיטימי: ה' בצד שלהם ושלח בצורת, המספר מפרט לנו את חטאו של שאול שהכה אותם על אף השבועה בקנאותו לישראל ויהודה, ובקשתם מוצגת באופן של מידה כנגד מידה: הפרו נגדם את **השבועה** והם יכו **שבעה** אנשים. הם יכו את צאצאי שאול שפגע בהם ורק אותם, ויעשו את זה בגבעת שאול. 

חלק מהנקמה כלל כנראה התעללות בגופה והשארה שלה בחוץ ללא קבורה. בשלב הזה אנחנו נחשפים לחסד שיהודה קיל מכנה בדעת מקרא "מעשה חסד שלגדלו ועמקו אין אח ורע בתנ"ך". **רצפה בת איה**, אמא של שניים משבעת הילדים יושבת לצד הגופות ושומרת עליהם שלא יפגעו מפני עוף השמיים. התנ"ך לא שם בפיה שום משפט, אך השתיקה שלה רועמת. היא יושבת לצד הגופות מאז ימי קציר חטים, בהם אירעה ההוקעה, ועד הגשם הראשון – מהאביב עד לחורף – ובנאמנות אין קץ שומרת על הגופות שלא יחוללו. 

דוד שומע על מעשיה, ונזכר בקבורה אחרת שהוא עוד לא השלים: שאול ויונתן עצמם, שאמנם קבורים, אך לא באופן הראוי להם. יחד עם הבאתם לקבורה מתאימה הוא גם חורג מהתוכנית המקורית ואוסף את עצמות המוקעים.  

בשיעור מימי העיון **פרופ' יוני גרוסמן** מצביע על כך שרק אחרי שתי הפעולות יורד גשם. רק אחרי שהגבעונים מקבלים את נקמתם, אבל גם רק אחרי מעשיה של רצפה ורק אחרי ההבנה של דוד שצריך לתקן את קבורת שאול וכל צאצאיו, רק אז "וַיֵּעָתֵר אֱלֹהִים לָאָרֶץ אַחֲרֵי כֵן:". 
בחלק הראשון של הסיפור נצמדים לשורת הדין באופן נוקשה ונשמעים למחיר השבועה גם במחיר רצח בנים שלא חטאו, ובחלק השני אנחנו פוגשים חמלה, חסד, וחריגה משורת הדין, **ורק השילוב של השניים הוא שמביא לגשם.** 
מוזמנים לשמוע את השיעור המלא באתר ישיבת הר עציון 


https://katzr.net/096d05

 ~ Nethanel Lasry: **שמואל ב פרק כ"ב - שירת דוד**

השירה היא שירת תודה בה דוד מכריז על החסד שעשה עמו הקב"ה כשנענה לקריאתו והושיע אותו. כמו בשירי תודה אחרים השירה נפתחת בסצנה בה דוד נתון בצרה, ולאחר הקריאה, ה' שומע ועוזר לו. בתחילת השירה העזרה שה' מעניק לדוד מתוארת בתיאורים ישירים על **פעולות של ה'**:  "יַרְעֵם מִן שָׁמַיִם ה' וְעֶלְיוֹן יִתֵּן קוֹלוֹ:  וַיִּשְׁלַח חִצִּים וַיְפִיצֵם בָּרָק וַיָּהֹם", ובחלק השני של השירה דוד כבר פועל בעצמו, אך מתוך הבנה **שכוחו של דוד עצמו מגיע מה'**: "מְשַׁוֶּה רַגְלַי כָּאַיָּלוֹת וְעַל בָּמוֹתַי יַעֲמִדֵנִי: מְלַמֵּד יָדַי לַמִּלְחָמָה וְנִחַת קֶשֶׁת נְחוּשָׁה זְרֹעֹתָי". 

השירה בנויה **במבנה קונצנטרי** מורכב בן 13 צלעות (מצורף תרשים מתוך עולם התנ"ך), כך שהמרכז כולל את המסר המרכזי של המזמור: "כִּי כָל מִשְׁפָּטָיו לְנֶגְדִּי וְחֻקֹּתָיו לֹא אָסוּר מִמֶּנָּה" – ה' מושיע את מי ששם את משפטיו לנגדו. לאורך השירה כולה דוד מדבר על הצלחותיו אך תמיד מייחס אותן לקב"ה, וגם כשמדבר על עצמו כמלך הוא לא סתם מלך אלא "מלכו" של ה'. הוא מבין שהוא נציג של הקב"ה ולא עומד בזכות עצמו. באופן זה השירה איננה רק מזמור תודה, אלא גם דברי הגות על דרכי ההשגחה, מתוך אמונה חזקה בקב"ה וענווה גדולה. 

שירה זו מופיעה עם שינויים מסוימים (האברבנאל סופר 74 שינויים קטנים וגדולים) בספר תהלים פרק י"ח, ומסתבר שנכתבה גם בספר תהלים כשירה שנצרכה לדורות.

‎ ~ Nethanel Lasry: ‎<attached: 00000925-PHOTO-2023-11-24-10-03-22.jpg>

 ~ Nethanel Lasry: **שמואל ב פרק כג – השלמת שירת דוד ורשימת הגיבורים**

הסיפור הרציף של ספר שמואל נגמר למעשה בפרק כ'. פרקים כא-כד מהווים מעין "נספח" לספר. זמנו של סיפור הגבעונים ובית שאול אינו ברור דיו; מזמורי דוד שבפרקים כב-כג ורשימת הגיבורים שבפרקנו מהווים ודאי נספחים לסיפורים הרציפים שקראנו עד כה. והסיפור שנראה בפרק כ"ד הוא ודאי השלמה חשובה לספר, אבל הוא איננו נמצא על הרצף הסיפורי שלו.

רובו של פרק כ"ג, אם כן, מהווה רשימה של גיבוריו הצבאיים של דוד ורשימת סיפורי גבורה אודותיהם. חלק מן השמות שמופיעים בפרק מוכרים לנו, וחלקם לא. מסתבר שחלק מסיפורי הגבורה שמופיעים בפרק שייכים עוד לתקופה שבה דוד היה מנהיג גדוד שבורח מפני שאול. כך למשל נראה בסיפור השקאת המים מבור בית לחם, שם נאמר "ודוד אז במצודה" (כג, יד). סיפור זה מתאר התרחשות מעניינת: דוד מביע משאלה לשתות מים מבור בית לחם, כלומר מים מלבו של מחנה האויב, מחנה פלישתים. גיבוריו של דוד בפעולה צבאית הרואית וחרישית מצליחים למלא את מבוקשו ולהביא לו מים מאותו בור, אבל דוד מסרב לשתותם: "וַיֹּאמֶר חָלִילָה לִּי ה' מֵעֲשֹׂתִי זֹאת הֲדַם הָאֲנָשִׁים הַהֹלְכִים בְּנַפְשׁוֹתָם וְלֹא אָבָה לִשְׁתּוֹתָם" (כג, יז) – דוד נחרד מהעובדה שלוחמיו באמת סיכנו את נפשם בעבור משאלת לבו. דוד מבטא בכך התנהגות שאיננה אופיינית לגנרל צבאי: לוחמיו אינם כלי משחק בעבור הפגנת גבורתו, אלא בני אדם חיים שמותר לסכנם רק בעבור משימות שבאמת נדרשות.

מצורפים דבריו של **הרב אמנון בזק** שמנתח הן את השירה האחרונה של דוד שבפרקנו, והן את רשימת הגיבורים של דוד, תוך התייחסות לכמה מן הקשיים שעולים בקריאת הפרק.

נציין שהפרק נחתם בשמו של **אוריה החיתי,** וחז"ל (פסיקתא רבתי יא) קשרו בין העובדה הזו לבין העובדה שבתחילת הפרק הבא נאמר "ויוסף אף ה' לחרות בישראל".

‎ ~ Nethanel Lasry: גיבורי דוד - הרב אמנון בזק.pdf • ‎3 pages ‎<attached: 00000928-גיבורי דוד - הרב אמנון בזק.pdf>

‎ ~ Nethanel Lasry: ‎<attached: 00000929-PHOTO-2023-11-25-18-36-51.jpg>

 ~ Nethanel Lasry: **שמואל ב פרק כד – המגפה ובחירת גורן ארוונה**

הפרק שלנו הוא סיפור העומד לעצמו. הסיפור מתחיל בחרון אף ה' על ישראל, שגורם לדוד לחטוא במניין העם. דוד חוטא בחטא זה למרות מחאותיו של יואב שר הצבא, שהולך בעל כרחו למנות את אנשי המלחמה. לאחר שדוד מכיר בחטאו, הוא מקבל מהנביא אפשרות בחירה בין שלוש אפשרויות לעונש. דוד בוחר במגפה, "נפלה נא ביד ה'". הסיפור מסתיים בעצירת המגפה בגורן ארוונה היבוסי לאחר שדוד מקריב שם עולות ושלמים. בסיפור המקביל בדברי הימים, מצויין שסיפור זה מוביל לבחירה בירושלים: 
"וַיִּבֶן שָׁם דָּוִיד מִזְבֵּחַ לַה' וַיַּעַל עֹלוֹת וּשְׁלָמִים וַיִּקְרָא אֶל ה' וַיַּעֲנֵהוּ בָאֵשׁ מִן הַשָּׁמַיִם עַל מִזְבַּח הָעֹלָה: וַיֹּאמֶר ה' לַמַּלְאָךְ וַיָּשֶׁב חַרְבּוֹ אֶל נְדָנָהּ: **בָּעֵת הַהִיא בִּרְאוֹת דָּוִיד כִּי עָנָהוּ ה' בְּגֹרֶן אָרְנָן הַיְבוּסִי וַיִּזְבַּח שָׁם... וַיֹּאמֶר דָּוִיד זֶה הוּא בֵּית ה' הָאֱלֹהִים וְזֶה מִּזְבֵּחַ לְעֹלָה לְיִשְׂרָאֵל:** (דה"א כא, כו - כב, א).

הסיפור שלפנינו מעלה תהיות רבות: על מה חרה אף ה' בישראל בתחילת הסיפור ומדוע חרון אף זה גורם לה' להסית את דוד לחטוא במניין העם (אם אכן כך יש להבין את הפסוק)? מדוע דוד מתעקש למנות את העם למרות מחאותיו של יואב? מה פשר המודל החריג שבו הנביא מציע לדוד לבחור בין שלוש אפשרויות ענישה שונות, ומה הקשר בין סיום המגפה לבין החטא שבתחילת הסיפור?

מצורפים שיעוריהם של **הרב יעקב מדן** ושל **הרב אמנון בזק,** בהם הם מסבירים, כל אחד לפי דרכו, את החטא הבסיסי של דוד בסיפור מניין העם והמגפה. נזכיר נקודה מדבריו של כל אחד.

**הרב מדן** מזכיר את דברי חז"ל שאף ה' חרה בישראל על כך שלא דרשו את בניין המקדש. מה הקשר בין זה לבין מניין העם למלחמה? הרב מדן מציע שהחטא הוא לא רק באופן המניין (שנעשה ללא מחצית השקל), אלא בעצם הבחירה לספור את צבא המלחמה, כלומר הרצון להמשיך ביציאה למלחמות רחוקות. איסוף צבא בסדרי גודל כל כך משמעותיים מהווה התכוננות לקראת כיבושים של חלקים רחבים יותר של הארץ. אבל לא זו העת לכך! לפני שדוד מרחיב את ממלכתו למחוזות נידחים, עליו לכונן את מרכז הכובד של הממלכה, בירושלים. בכך, סוף הסיפור מהווה תיקון לחטא המקורי – בכך שגורן ארוונה היבוסי בהר המוריה נבחר כמקום השראת השכינה.

**הרב בזק** ממקד את חטאו של דוד **באופן המניין** של דוד את העם, ללא שימוש במחצית השקל, כפי שהדריכה התורה: "כִּי תִשָּׂא אֶת רֹאשׁ בְּנֵי יִשְׂרָאֵל לִפְקֻדֵיהֶם וְנָתְנוּ אִישׁ כֹּפֶר נַפְשׁוֹ לַה' בִּפְקֹד אֹתָם וְלֹא יִהְיֶה בָהֶם נֶגֶף בִּפְקֹד אֹתָם" (שמות ל, יב) – בסיפור שלנו המנויים לא נותנים כופר נפשם, וממילא פוגע בהם נגף. מה משמעות הדברים? מלך מונה את חייליו כדי להכיר את כוחו ועוצמתו הצבאיים. הוא רואה את החיילים כסד"כ, המבטאים את כוחו של דוד כמלך. התורה דורשת למנות את העם על ידי שימוש במחצית השקל, שמזכיר את העובדה שהעם שייך לה' ולא למלך. הצעת גד לדוד לבחור מה העונש שיבוא עליו, **מהווה מבחן:** האם דוד יבחר בעונש שיפגע רק בו בעצמו או בעונש שיפגע בכל העם? התיקון נעשה כשדוד אומר לה': "וַיֹּאמֶר הִנֵּה **אָנֹכִי חָטָאתִי וְאָנֹכִי הֶעֱוֵיתִי וְאֵלֶּה הַצֹּאן מֶה עָשׂוּ** תְּהִי נָא יָדְךָ בִּי וּבְבֵית אָבִי" – כאן דוד מבטא את ההבנה שתפקידו לשרת את העם בתור מי שהתמנה על ידי ה' לרועה עמו, ואין תפקיד העם לשרת אותו. ואכן, הכרה זו של דוד היא בין הגורמים שמובילים לעצירת המגפה.

 ~ Nethanel Lasry: https://youtu.be/R9suSyvf0qI

 ~ Nethanel Lasry: https://youtu.be/h5y-Z1XrH3A

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר מלכים א** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/KZLlcSXiP9VDQyreP8qOhN ‎<This message was edited>

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר מלכים א** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/KZLlcSXiP9VDQyreP8qOhN

 ~ Nethanel Lasry: לכבוד תחילת לימוד ספר מלכים מחר, מוזמנים להפיץ את ההודעה למשפחה וחברים👆

 ~ Nethanel Lasry: **מלכים א פרק א - המלכת שלמה**

ספר מלכים נפתח **בסצינה עגומה:** דוד הוא מלך שאיבד את כוחו, קר לו. מתחת לאף שלו אדוניה מתארגן למרוד ודוד אפילו לא יודע על כך. בהתרחשות שבפרק, המובילים הם אשתו בת שבע ונתן הנביא; דוד עצמו פסיבי, ומובל על ידם. בשלב זה, אם כן, האווירה שמשתקפת מחצר המלכות של דוד מדגישה את מגבלות הכוח של המלך. גם למלך הגדול מכולם קר בסוף ימיו, וגם אצלו בחצר המלוכה היו תכסיסים ומאבקים. 

נתן ובת שבע מזכירים שבועה שדוד נשבע לבת שבע שבנה שלמה ירש את הכתר אחרי דוד. בספר שמואל, אין לשבועה הזו זכר. קריאה אחת תגיד שבת שבע ונתן מעוניינים בהמלכתו של שלמה, ולכן הם ניצלו את זקנתו של דוד ואת זכרונו החלש כדי לשכנע אותו שהוא נשבע בעבר להמליך את שלמה. קריאה שניה תזדעק שלא ייתכן שנביא ה' ישקר באופן כזה, וכמובן שאם נתן מזכיר שבועה זה אומר שהייתה שבועה. לפי קריאה זו השבועה אכן לא הוזכרה בספר שמואל, אך אנחנו משלימים את הפערים בפרק שלנו ומגלים על קיומה. 

בשיעור מימי העיון בתנ"ך **הרב בזק** מוכיח שאכן הייתה שבועה, ונזכיר שתי סיבות:
1. בפרק הבא, בצוואת דוד, אנחנו רואים שזכרונו של דוד חד כתער. 
2. אדוניה לא מזמין את שלמה כי הוא יודע שעל אף קטנותו, שלמה הוא האויב המרכזי שלו במאבק על הכתר. 

אך גם אם נאמר שהייתה שבועה בספר שמואל, צריך להבין מדוע היא מופיעה בפנינו רק עכשיו. הרב בזק מציע כך: כנראה שדוד נשבע לבת שבע בעת שאסף אותה אל ביתו לאחר החטא. אבל הרגע האמיתי שבו דוד הפנים את השבועה, הוא בפרק שלנו. מאז חטא דוד ובת שבע אנחנו לא שומעים על היחס של דוד לבת שבע או לשלמה בנו. באופן כללי המאפיין המרכזי של דוד מאז החטא הוא פסיביות: דוד, שהיה אקטיבי מאוד קודם החטא — כמעט ולא יוזם פעולות לאחר החטא.  

דוד לא פעל מעצמו לקיום השבועה, והיה זקוק לדחיפה מבת שבע ומנתן. אבל הדברים עדיין היו תלויים בו לגמרי: בת שבע נכנסה אליו לחדר כשהם לבדם, ובכוחו של דוד היה לאשר את השבועה או להכחיש.

בימיו האחרונים, דוד נדרש לקבל החלטה: האם הוא לוקח אחריות על הפגיעה שפגע בבת שבע, ודואג להגן עליה ועל בנה – או שהוא נוטש אותה ברגע האמת. כמו כל העם, גם אנחנו כקוראי הסיפור לא יודעים האם הייתה שבועה או לא: רק בכוחו של דוד לאשר לנו, ולעם כולו, מהי האמת. זהו המבחן האחרון של דוד המלך, וכשהמבחן הזה מגיע, התנ"ך מדגיש לנו שאפילו שמצבו הפיזי ידע ימים טובים יותר – עמוד השדרה המוסרי של דוד נשאר איתן. הוא הופך להיות אקטיבי, ומכריז **"כִּי כֵּן אֶעֱשֶׂה הַיּוֹם הַזֶּה".**

 ~ Nethanel Lasry: מצורף הקישור לשיעור המלא של הרב בזק:

https://www.youtube.com/watch?v=fmpQsKGIEJo

 ~ Nethanel Lasry: **מלכים א פרק ב — צוואת דוד**

לדוד חשוב לצוות את בנו לפני מותו. נזכיר ארבע נקודות בנוגע לצוואה ומימושה: 

**העברת שרביט מסודרת:** עצם הרעיון של צוואה לא מובן מאליו. אנחנו כמעט ולא רואים בתנ"ך מלכים שמוותרים על כסאם מרצון, וממילא גם נדיר שמסופר על חפיפה מסודרת. אפשר רק לדמיין מה היה קורה אם שאול המלך היה מוותר על כסאו בהתאם לצו ה' ומעניק לדוד חפיפה מסודרת במקום שיאבקו אחד בשני.

**הצוואה הדתית:** לצו יש שני חלקים. החלק הראשון הוא עידוד לעבודת ה', והאזהרה שהבטחת ה' להמשך מלכות בית דוד תלויה בהישמעות למצוותיו. חלק זה מוזכר בנוסח שונה גם בסיפור כפי שמופיע בדברי הימים (דה"א כב, יב־יג; כח, ט), ויש לו מקבילות בתורה ובספר יהושע. על אברהם נאמר: **"וישמור משמרתי מצוותי חקותי ותורתי"** (בראשית כו, ה), יהושע נצטווה: **"חזק ואמץ** לשמר לעשות ככל התורה... **למען תשכיל** בכל אשר תלך" (יהושע א, ז־ח) ובקריאת שמע כתוב "ואהבת את ה' א–להיך **בכל לבבך ובכל נפשך**" (דברים ו, ה). הסיפור האחרון של דוד מדגיש אמונה עמוקה בריבונו של עולם והפנמה של אחד המסרים הבולטים בספר שמואל: כוחו של המלך והצלחת העם תלויים בהישמעות לצו ה'. 

**סגירת חשבונות:** החלק השני של הצוואה נוגע להשלמת משימות של דוד המלך. מצד אחד אנשים שדוד חייב להם טובה כמו בני ברזילי הגלעדי, ומצד שני אנשים שיש לפגוע בהם כמו יואב ושמעי. העובדה שדוד מבקש לנקום ביואב על הרצח של אבנר ועמשא, ובשמעי על הקללה, מוכיחה שרחמיו של דוד לא היו בגלל שחנן אותם, אלא בגלל שחשב **שזהו זמן לא מתאים** בשביל לפגוע בהם. כשהדור מתחלף והממלכה מאוחדת סביב שלמה הוא יכול להרשות לעצמו לפגוע בשמעי ולהחליף את יואב שר הצבא. 

**האחיזה בקרנות המזבח:** המעשה הראשון ששלמה עושה איננו לפגוע בשתי הדמויות עליהן נצטווה, אלא דווקא בשתי דמויות נוספות לגביהן לא נצטווה: אביתר מתומכי אדוניה, ואדוניה עצמו. אדוניה מבקש את אבישג השונמית. שלמה רואה בכך ניסיון מרידה של אדוניה: בסיפורים נוספים במקרא אנו מוצאים שבקשת אשת המלך היא ניסיון מרידה (כמו בסיפור אבנר ורצפה, ואבשלום ופילגשי דוד). שלמה, לאור זה, הורג את אדוניה. גם אביתר הכהן מתומכי אדוניה מגורש ומוחלף בצדוק הנאמן לשלמה. יואב שומע על שני אירועים אלה וחושב שמה שמתרחש כאן הוא **טיהור פוליטי**. שלמה פוגע בכל אלה שתמכו באדוניה: "וְהַשְּׁמֻעָה בָּאָה עַד יוֹאָב כִּי יוֹאָב נָטָה אַחֲרֵי אֲדֹנִיָּה", ונאחז בקרנות המזבח. מה משמעות האחיזה בקרנות המזבח? 

בכל התנ"ך כולו עולה שיש ניתוק בין הקודש לבין מוות: את המזבח אסור לבנות באמצעות ברזל "כִּי חַרְבְּךָ הֵנַפְתָּ עָלֶיהָ וַתְּחַלְלֶהָ", הנימוק של ה' מדוע דוד לא בונה את המקדש הוא "כִּי דָּמִים רַבִּים שָׁפַכְתָּ", וערי הלויים מתפקדות כערי מקלט ומגנות מפני גואל הדם. באופן דומה גם המזבח עצמו מגן על כל מי שנצמד אליו. זה מה שעושה יואב, וזה גם מה שעשה אדוניה בפרק א'. 

אך להגנה זו יש יוצא דופן. התורה כותבת במפורש לגבי הרוצח: "וְכִי יָזִד אִישׁ עַל רֵעֵהוּ לְהָרְגוֹ בְעָרְמָה **מֵעִם מִזְבְּחִי תִּקָּחֶנּוּ לָמוּת".** אדם שנוטל נפשות בעורמה לא יכול להצמד למזבח, להתמם ולבקש הגנה. ההגנה על החיים ועל הקדושה היא **דווקא להרוג אותו**. יואב חושב ששלמה עסוק **בטיהור פוליטי**, ורוצה להרוג אותו על התמיכה באדוניה, וממילא מקווה לקבל את ההגנה של המזבח. אך שלמה באמת מקיים את צוואת דוד, ומעניש את יואב על **הדם הנקי ששפך.** דוד רוצה לטהר את שמו מדם נקי זה, שהרי כל מה שפקודיו של המלך עושים נזקף לחובת המלך, וזו אחריותו להעניש אותם בשביל לטהר את עצמו מחטאיהם. שלמה מוציא את יואב להורג על רצח שני שרי צבא ישראל ובכך מצהיר כי "לְדָוִד וּלְזַרְעוֹ וּלְבֵיתוֹ וּלְכִסְאוֹ יִהְיֶה שָׁלוֹם עַד עוֹלָם מֵעִם ה'".

 ~ Nethanel Lasry: **מלכים א פרק ג – משפט שלמה ועניינים נוספים**

פרקנו עמוס באירועים משמעותיים לביסוס מלכות שלמה. נתייחס בקצרה לשלוש נקודות, כל אחת מהנקודות ניתנת לקריאה בפני עצמה.

**החלום בגבעון**

ה' נגלה לשלמה בחלום ונותן לו לבקש משאלה. תשובתו של שלמה – שמבקש חכמה לשפוט, ולא עושר וכבוד – מגלה את תודעתו בעת כניסתו לתפקיד: דגש על המחויבות והאחריות לשפוט את עם ישראל כראוי, ולא עיסוק במעמדו העתידי כמלך מכובד. בקשת שלמה מוצאת חן בעיני ה', והוא יזכה בשל כך הן לחכמה שביקש, והן לעושר וכבוד. ייתכן, שבקשת שלמה לחכמת משפט יושבת על נקודה משמעותית, שעוד קשורה למלכות דוד: בהמלכת דוד ראינו את המשפט המכונן "ה' יראה ללבב". בפרקנו שלמה מזכיר את **יושר הלבב** של דוד אביו ומבקש לזכות גם בעצמו **ללב שומע** שיוכל לשפוט בצדק את עם ישראל. שלמה מבקש ללכת בדרכו של דוד אביו שהיה בעל לב ישר, וה' מבשר לו שהוא יזכה ל"לֵב חָכָם וְנָבוֹן אֲשֶׁר כָּמוֹךָ לֹא הָיָה לְפָנֶיךָ וְאַחֲרֶיךָ לֹא יָקוּם כָּמוֹךָ" – בהמשך, במשפט שלמה, באמת נראה את יכולתו של שלמה לחדור אל לבבם של בעלי הדין – יכולת שבאופן פשוט לא קיימת אצל בני אדם אלא אצל ה' בלבד.

**משפט שלמה**

כיצד שלמה הכריע את הדין במשפט הנשים הזונות? האמנם סמך לגמרי על **מבחן החרב** שבסוף הסיפור? פרשנים וחוקרים רבים סירבו להסתפק במבחן החרב כדרך הבלעדית להכרעה במשפט. **האברבנאל** הציע שהתובעת (זו שמציגה את הסיפור באריכות) היא אם הילד: זו שמפרטת באריכות את טענותיה היא כנראה דוברת האמת, בעוד הנתבעת שמשיבה בקצרה – היא השקרנית. זה שיודע שהוא משקר בדין, יעדיף למעט בדברים. ואילו **המלבי"ם** הציע שדווקא הנתבעת, זו שמשיבה בקצרה לדברי הפותחת בדין, היא אמו האמיתית הילד החי – בשל העובדה שבדבריה היא מקדימה את הילד החי לילד המת. פרופ' **משה גרסיאל,** בקטע המאמר המצורף, מציע להכריע בשאלה זו על ידי ניתוח מדוקדק של הרצף הסיפורי של המשפט, ולאור פרטי טענות הנשים. טענתו, שהמתלוננת המאריכה בדבריה היא אם הילד החי. עם זאת, לאורך התקדמות הסיפור החוויה שלנו כקוראים מעמידה עבורנו בספק את השאלה מי מבין הדוברות היא האם האמיתית, וממילא ההפתעה בהכרעת שלמה גדלה. 

נציין שתי נקודות מעניינות שעולות מדבריו: 1. התובעת פונה אל המלך לשטוח את טענותיה בצורה מסודרת, בעוד הנתבעת משיבה ישירות ובאופן אימפולסיבי אל התובעת, ולא מישירה את דבריה אל המלך. 2. התובעת מדייקת בדבריה: היא מספרת שהשכיבה את ילדה לישון **אצלה** בעוד אם הילד המת, כאשר החליפה בין התינוקות – שמה את התינוק **בחיקה** ובכך חזרה על אותה טעות של חוסר זהירות שעלולה לגרום למות הילד.

**זרעים להידרדרות מלכות שלמה**

אנחנו נמצאים בשלב צמיחתה של מלכות שלמה, ובפרק י"א נראה את תחילת ההידרדרות. חז"ל ביקרו את שלמה על חלק מן הדברים המתרחשים בפרקנו, ובכך ניתן אולי לראות כבר בפרק ג' את הזרעים להידרדרות שבהמשך. כך למשל לגבי נשיאת בת פרעה שבפרקנו הפסוקים עוד לא מבקרים אותה: "אמר רב יהודה אמר שמואל: בשעה שנשא שלמה את בת פרעה ירד גבריאל ונעץ קנה בים, ועלה בו שירטון, ועליו נבנה כרך גדול של רומי" (שבת נו:); אפילו לגבי משפט שלמה מצינו ביקורת בחז"ל: "א"ר יהודה אמר ר' אלעאי אילו הייתי שם פוקרין הייתי כורך על צוארו, כשהוא אומר קחו לי חרב אילולי שנתמלאת עליו רחמים כבר נהרג, ועל אותה שעה הוא אומר אי לך ארץ שמלכך נער" (קהלת רבה י). 

לאור זה, יהיה מעניין לקרוא את הפסוק שנאמר על שלמה בתחילת הפרק "וַיֶּאֱהַב שְׁלֹמֹה אֶת ה' לָלֶכֶת בְּחֻקּוֹת דָּוִד אָבִיו רַק בַּבָּמוֹת הוּא מְזַבֵּחַ וּמַקְטִיר" (ג, ג) – תבנית זו מוכרת לנו מאוד מהמשך ספר מלכים – זו התבנית שבה מעריכים את רמתו הדתית של המלך, לאור השאלה האם הוא עובד את ה' והאם הוא מזבח בבמות. אלא שבפרקנו, המקדש עוד לא נבנה ואיסור במות עוד לא נכנס לתוקף – ומדוע, אם כן, נאמר ששלמה היה צדיק, "למעט" העובדה שהוא מזבח בבמות? איך שלא נסביר את הדברים, כבר מפסוק זה נשמעת הסתייגות מועטה מצדקתו של שלמה.

שאלת היחס למעשיו הגדולים והמרשימים של שלמה היא שאלת מפתח, שתמשיך ללוות אותנו גם בפרקים הבאים. גם במעשים הטובים והמשמעותיים, תמשיך לרחף השאלה האם מעורבים כאן גם גורמים בעייתיים, שהם יהיו אלה שיובילו להידרדרות שבהמשך.

‎ ~ Nethanel Lasry: גרסיאל - שלוש חידות בסיפור משפט שלמה.pdf • ‎23 pages ‎<attached: 00000941-גרסיאל - שלוש חידות בסיפור משפט שלמה.pdf>

 ~ Nethanel Lasry: **מלכים א פרק ד – שרי שלמה וניצביו**

פרק ד' מתאר את ההתארגנות המערכתית של ממלכת שלמה: הפרק מונה את בעלי התפקידים החשובים, פסוקים שבדרך כלל הבאתם מציינת את התבססות המלוכה. מעבר לכך, אנחנו רואים בפרק רשימת של שנים עשר ניצבים שפרוסים על פני הארץ בצורה שיטתית מבחינה גיאוגרפית, ותפקידם לייצר רשת מיסים יעילה שתכלכל את בית המלך. מצורף שיעור של **ד"ר חגי משגב** מימי העיון, שם הוא עוסק בהרחבה בהתארגנויות הלוגיסטיות המחודשות של שלמה ובמשמעותן ביחס למלכות אביו. הוא מציין למשל את המעבר מממלכה המתבססת על **המערכת הצבאית** שלה (אצל דוד), לממלכה ששמה דגש משמעותי יותר על **פיתוח מערכת כלכלית,** מתוך מגמה להפוך למעצמה. למעוניינים לשמוע את דבריו ביחס לפרקנו בלבד, ניתן לדלג לדקה 48 בשיעור.

נציין, שהפרק נחתם באחד הפסוקים השמחים והמרגשים שבמקרא: **"יְהוּדָה וְיִשְׂרָאֵל רַבִּים כַּחוֹל אֲשֶׁר עַל הַיָּם** לָרֹב אֹכְלִים וְשֹׁתִים וּשְׂמֵחִים" (ד, כ) – זכינו ומתממשת כאן ברכת ה' לאבות "וְשַׂמְתִּי **אֶת זַרְעֲךָ כְּחוֹל הַיָּם"** (בראשית לב, יג), ועם ישראל "אוכלים, שותים ושמחים".

 ~ Nethanel Lasry: https://youtu.be/fa2uvBhVkMs

 ~ Nethanel Lasry: **מלכים א פרק ה – איש תחת גפנו ותחת תאנתו**

כשקוראים את הפרקים על מלכות שלמה קשה שלא להתפעל. התנ"ך מפרט בתיאורים צבעוניים ועזים את העושר, את שיתופי הפעולה הכלכליים, ואת ההצלחה הכבירה של מלכות שלמה, והרושם המצטייר הוא **שהכל פשוט טוב**. ה' מקיים את הבטחתו מפרק ג' ושלמה זוכה לעושר, עוצמה וכבוד שכמוהו לא היה ולא יהיה לאף מלך אחר. 

אבל אם עוצרים ומנתחים את הפרטים אחד אחרי השני, אז כבר יכולות להידלק לנו כמה נורות אזהרה. בפרק שלנו אנחנו קוראים על העוצמה הצבאית של שלמה ואורוות הסוסים שלו. ברצף הקריאה זה נשמע טוב, אבל אם קוראים את זה לאט, אפשר להיזכר שהתורה דווקא נגד זה שלמלך יהיו סוסים: "רַק **לֹא יַרְבֶּה לּוֹ סוּסִים** וְלֹא יָשִׁיב אֶת הָעָם מִצְרַיְמָה לְמַעַן הַרְבּוֹת סוּס" (דברים יז, טז).    

במאמר ממגדים לא, **ד"ר חנן גפני** מצביע על כך שהקישור למצרים, שמוזכרת גם בספר דברים בתוך איסור ריבוי הסוסים, בולט לאורך הפרקים: בת פרעה איתה התחתן שלמה היא בת מלך מצרים, והקישור מתבצע גם באמצעות **המקבילות הרבות** בין הלשון בה התנ"ך מתאר את השעבוד לשלמה לבין הלשון שהשתמש בה לתיאור שיעבוד מצרים.  רק בפרק שלנו אפשר למצוא את ההתייחסות למס: "וַיַּעַל הַמֶּלֶךְ שְׁלֹמֹה **מַס** מִכָּל יִשְׂרָאֵל" שמקבילה ל"וַיָּשִׂימוּ עָלָיו שָׂרֵי **מִסִּים"** (שמות א, י"א), לסבל: "וַיְהִי לִשְׁלֹמֹה שִׁבְעִים אֶלֶף נֹשֵׂא **סַבָּל"** שמקבילה ל"לְמַעַן עַנֹּתוֹ **בְּסִבְלֹתָם"** (שם), לעבודה: **"וְעֹבְדִים** אֶת שְׁלֹמֹה כָּל יְמֵי חַיָּיו" שמקבילה **ל"וַיַּעֲבִדוּ** מִצְרַיִם אֶת בְּנֵי יִשְׂרָאֵל **בְּפָרֶךְ"** (שם, פסוק י"ג) או את הרדייה: **"הָרֹדִים** בָּעָם הָעֹשִׂים בַּמְּלָאכָה" שמזכירה את הרדייה בפרך שנאסרה בעבד עברי: " לֹא **תִרְדֶּה** בוֹ **בְּפָרֶךְ**" (ויקרא כה, מג). בהמשך הפרקים יש מקבילות נוספות.  

אז מה השיפוט האמיתי למלכות שלמה? האם מדובר בתקופת השיא של ימי המלוכה, או בתקופה של שיעבוד והליכה בדרכיה של מלכות מצרים? 

נדמה לי שהתנ"ך מנסה לייצר עבורנו **חווית קריאה** שמדמה את התחושות שחוו בני ישראל. גם אנשי החצר וגם בני ישראל בני אותה תקופה מביטים בהצלחה המסחררת של שלמה ונדהמים. **ההצלחה מסנוורת**  אותם, קשה לשפוט מישהו לרעה כשהוא כל כך מצליח. התנ"ך מתאר גם לנו את העושר וההצלחה בצורה כל כך משכנעת שאנחנו בטוחים שה' איתו. רק אם עוצרים ומביטים מקרוב, מגלים שלבניינים המרשימים יש מחירים כבדים, שצבא המרכבות הוא חטא שסופו בשיבה מצרימה ובגאווה, ושזרעי הנפילה כבר נזרעו.

 ~ Nethanel Lasry: **מלכים א פרק ו – תפקיד המקדש**

הפרק שלנו פותח את תיאור המקדש וכליו. לעתים אנחנו נוטים לקרוא את התיאורים ברפרוף ובחוסר תשומת לב, אך בשיעור מימי העיון **הרב מנשה וינר** עומד על כמה פרטים מרתקים שחשוב לשים לב אליהם, ומציע מהלך משמעותי להבנת הרעיון של הקמת המקדש. 

התנ"ך מתאר את הבניין, מגיע גם לתיאור קודש הקודשים שמכונה דביר, ובמהלך התיאור מזכיר מזבח: "וְלִפְנֵי הַדְּבִיר עֶשְׂרִים אַמָּה אֹרֶךְ וְעֶשְׂרִים אַמָּה רֹחַב וְעֶשְׂרִים אַמָּה קוֹמָתוֹ וַיְצַפֵּהוּ זָהָב סָגוּר **וַיְצַף מִזְבֵּחַ אָרֶז"** ושוב בהמשך "וְאֶת־כָּל־הַבַּיִת צִפָּה זָהָב עַד־תֹּם כָּל־הַבָּיִת **וְכָל־הַמִּזְבֵּחַ אֲשֶׁר־לַדְּבִיר** צִפָּה זָהָב׃"

אין מזבח בקודש הקודשים, וכל הפרשנים מסבירים שמדובר על מזבח הזהב (מזבח הקטורת) שעומד בהיכל **מול קודש הקודשים**. מעבר לכינוי החריג, ומעבר לכך שמכניסים את התיאור שלו בתוך רצף התיאור של קודש הקודשים עצמו, עצם האיזכור שלו בפרק ו' מפתיע. שאר כל הכלים, וביניהם גם מזבח הזהב שוב, יוזכרו בפרק ז. פרק ו מדבר על הבניין, ופרק ז (לאחר ההפסקה בשביל העיסוק בבית המלך) מדבר על הכלים: "וַיַּ֣עַשׂ שְׁלֹמֹ֔ה אֵ֚ת כָּל־הַכֵּלִ֔ים אֲשֶׁ֖ר בֵּ֣ית ה' **אֵ֚ת מִזְבַּ֣ח הַזָּהָ֔ב** וְאֶת־הַשֻּׁלְחָ֗ן אֲשֶׁ֥ר עָלָ֛יו לֶ֥חֶם הַפָּנִ֖ים זָהָֽב׃" (ז, מ"ח). בספר דברי הימים אנחנו נראה שמזבח הזהב חוזר למקומו הטבעי עם כל שאר הכלים בהיכל. 

לעומת מזבח הזהב שמקבל קידום, בספר מלכים לא מוזכרת עשיית מזבח הנחושת עליו היו מקריבים את הקרבנות. בפרק ז מסופר שמזבח הנחושת היה קטן מדי בשביל להכיל את הקרבנות שרצו להקריב עליו, ושלמה נאלץ להקריב על הקרקע: **"בַּיּוֹם הַהוּא קִדַּשׁ הַמֶּלֶךְ אֶת־תּוֹךְ הֶחָצֵר** אֲשֶׁר לִפְנֵי בֵית־ה' כִּי־עָשָׂה שָׁם אֶת־הָעֹלָה וְאֶת־הַמִּנְחָה וְאֵת חֶלְבֵי הַשְּׁלָמִים **כִּי־מִזְבַּח הַנְּחֹשֶׁת אֲשֶׁר לִפְנֵי ה' קָטֹן מֵהָכִיל אֶת־הָעֹלָה** וְאֶת־הַמִּנְחָה וְאֵת חֶלְבֵי הַשְּׁלָמִים". הפרשנים מציעים שהוא לא בנה מזבח חדש, אלא לקח את המזבח של המשכן, שאכן היה קטן יחסית. בספר דברי הימים אנחנו כן נשמע על עשיית מזבח נחושת חדש גדול פי 16 מהמזבח של המשכן (דה"ב ד, א), ומזבח הזהב יוזכר במקומו המתאים - בהיכל מול קודש הקודשים.  

לאורך השיעור הרב וינר מזכיר פערים נוספים שלא נזכיר כאן, ולפני שנעבור לתשובה ולרעיון המרכזי – הקדמה בעניין המקדש:

יש מחלוקת משמעותית בין הראשונים מהו המוקד של המשכן/המקדש. הרמב"ן (רמב"ן על התורה שמות כה) מדגיש את הארון שבקודש הקודשים, שהוא **מוקד גילוי השכינה,** והרמב"ם את **המזבח ועבודת הקרבנות** (ספר המצוות מצוות עשה כ). בעומק המחלוקת טמונה השאלה האם המוקד הוא בשכינה שיורדת מלמעלה למטה ושוכנת בתוך בני ישראל, ובתנועה מלמעלה למטה, או בתפקיד של בני האדם במקדש בהקרבת קרבנות מלמטה למעלה (להרחבה עיינו בספר קדושת אביב עמ' 431־432). המחלוקת הזו מלווה את כל העיסוק במקדש או בכליו, והרב וינר טוען שהיא בדיוק הפער בין ספר מלכים לספר דברי הימים. 

בספר מלכים המוקד הוא בשכינה. למזבח הקטורת תפקיד חשוב בחיבור השכינה והמקדש. בפרשיות המשכן אנחנו קוראים בפרשת תרומה על כל הכלים, עוברים לדבר על העובדים במשכן, ולאחר פסוקים שנראים כפסוקי סיכום שעוסקים בהשכנת השכינה התורה כאילו נזכרת לתאר את מזבח הקטורת. הסיבה היא שהקב"ה מתגלה בשכינה, ולכן מזבח הקטורת בספר מלכים הוא משמעותי כל כך שהוא נחשב **כחלק מהבניין** ואנחנו מנסים לשייך אותו לקודש הקודשים, ומזבח העולה מצומצם וכמעט ולא מוזכר. בספר דברי הימים המוקד משתנה, מזבח הקטורת מצטמצם ומזבח העולה מקבל מקום משמעותי. 

ברמה הלמדנית מסתבר להגיד שאלו ואלו דברי א–להים חיים, שיש במקדש גם מזה וגם מזה, ויהי רצון שהקב"ה יכונן את בית חיינו **וישיב את שכינתו בתוכנו**, וישיב את **העבודה לדביר ביתו** ואת אישי ישראל ותפילתם מהרה באהבה יקבל ברצון.

מוזמנים לשמוע את השיעור המלא באתר התנ"ך: 

https://www.hatanakh.com/lessons/%D7%9E%D7%A7%D7%93%D7%A9-%D7%A9%D7%9C%D7%9E%D7%94-%D7%91%D7%93%D7%91%D7%A8%D7%99-%D7%94%D7%99%D7%9E%D7%99%D7%9D-%D7%95%D7%91%D7%9E%D7%9C%D7%9B%D7%99%D7%9D

 ~ Nethanel Lasry: **מלכים א פרק ז – בית המלך, וכלי הנחושת לבית ה'**

**א – בין בית ה' לבית המלך**

פרקנו פותח בתיאור בניית בית המלך שלמה, אבל בהמשכו אנחנו חוזרים לשמוע תיאורים שנוגעים לבית המקדש – הכנת כלי הנחושת על ידי חירם. מדוע באמצע תיאור בניית המקדש נכנס תיאור בניית בית שלמה? נוסיף לכך נתון נוסף: חלקים מתיאור בניית בית המלך, מקבילים מאוד לתיאור בניית המקדש. הבנייה של אולמות פנימיים וחיצוניים, והשימוש בעמודים. פסוק אחד אף קושר במפורש את סגנון הבנייה של שני הבתים: "וְחָצֵר הַגְּדוֹלָה סָבִיב שְׁלֹשָׁה טוּרִים גָּזִית וְטוּר כְּרֻתֹת אֲרָזִים וְלַחֲצַר בֵּית ה' הַפְּנִימִית וּלְאֻלָם הַבָּיִת" (ז, יב) – אותו סגנון בניה משמש הן לבית ה' והן לבית המלך. במקומות נוספים במקרא עולה שאלת **הסמיכות הפיזית** שבין בית ה' לבית המלך, ושאלת משך הבניה של כל אחד מן הבתים (7 שנים לבית המקדש, ו13 לבית המלך) גם יכולה לעורר דיון – חז"ל דרשו את הדברים לשבח – שלמה מיהר יותר בבניין בית המקדש, אבל לכאורה ניתן לדרוש גם לגנאי – ההשקעה בבית המלך היא גדולה יותר. מצורף **מאמרו של הרב יצחק לוי** שדן באריכות בתופעת ההקבלה בין בית המקדש לבית המלך. הוא מעלה שהקבלה זו יכולה להידרש לברכה או לגנאי: מצד אחד, הדבר יכול להצביע על כך שתפקידה של מלכות בשר ודם בעולם היא להביא לידי ביטוי את מלכות ה' בעולם. ומצד שני, הערבוב בין העולמות יכול לגרום למלך להפוך את הסדר, ולהשתמש במקדש לצרכיו כמלך. הדבר תלוי בבחירתו של המלך ובצדקותו.

**ב – מפעלי הנחושת ומעשה מרכבה**

בפרקנו מוקדשים פסוקים רבים לתיאור נרחב ומפורט של כלי נחושת מפוארים שנבנים בחכמה מרובה על ידי חירם מצור: 1. עמודי הנחושת, יכין ובועז, שבראשם עיטורי רשתות ורימונים. 2. הים של שלמה – מיכל מים גדול שעומד על שנים עשר פרי נחושת (ע"פ דה"ב ד, ו – תפקידו לרחצת הכהנים). 3. המכונות, שהם מעין מרכבות נחושת שמהוות בסיס (מכונה מלשון כַּן) לכיורים. כלי הנחושת הללו מתוארים באריכות וזה מעיד על חשיבותם; אנו נפגוש אותם במקומות נוספים במקרא, למשל בתיאור החורבן, הפסוקים מזכירים במפורש את כלי הנחושת שבפרקנו: "וְאֵת עַמּוּדֵי הַנְּחֹשֶׁת אֲשֶׁר בֵּית ה' וְאֶת הַמְּכֹנוֹת וְאֶת יָם הַנְּחֹשֶׁת אֲשֶׁר בְּבֵית ה' שִׁבְּרוּ כַשְׂדִּים וַיִּשְׂאוּ אֶת נְחֻשְׁתָּם בָּבֶלָה" (מל"ב כה, יג).

ביטויים רבים בתיאור כלי הנחושת מזכירים את מעשה מרכבה שבספר יחזקאל. נציין את חלקם; תיאור פרי הנחושת בפרקנו, מזכיר את החיות שמהוות בסיס למרכבה (כאשר אחת החיות שם היא בדמות שור). בתיאור המכונות נאמר "וְעַֽל־הַמִּסְגְּר֞וֹת אֲשֶׁ֣ר׀ בֵּ֣ין הַשְׁלַבִּ֗ים אֲרָי֤וֹת׀ בָּקָר֙ וּכְרוּבִ֔ים וְעַל־הַשְׁלַבִּ֖ים כֵּ֣ן מִמָּ֑עַל וּמִתַּ֙חַת֙ לַאֲרָי֣וֹת וְלַבָּקָ֔ר לֹי֖וֹת מַעֲשֵׂ֥ה מוֹרָֽד" (ז, כט) – ואלה ממש אותם חיות שמרכיבות את המרכבה של יחזקאל: אריות, שוורים וכרובים. ואם זה לא מספיק, אז מוזכרים גם **אופנים:** "וּמַֽעֲשֵׂה֙ הָא֣וֹפַנִּ֔ים **כְּמַעֲשֵׂ֖ה אוֹפַ֣ן הַמֶּרְכָּבָ֑ה"** (ז, לג). יוצא, אם כן, שהמקדש מכוון כנגד מרכבתו של הקב"ה. הקבלה זו איננה מפתיעה, לאור העובדה שאנו יודעים שתבנית המקדש תוכננה ברוח הקודש על ידי דוד: "וַיִּתֵּ֣ן דָּוִ֣יד לִשְׁלֹמֹ֣ה בְנ֡וֹ אֶת־תַּבְנִ֣ית הָאוּלָם֩... וְתַבְנִ֗ית כֹּל֩ אֲשֶׁ֨ר הָיָ֤ה בָר֙וּחַ֙ עִמּ֔וֹ... הַכֹּ֥ל בִּכְתָ֛ב מִיַּ֥ד יְקֹוָ֖ק עָלַ֣י הִשְׂכִּ֑יל כֹּ֖ל מַלְאֲכ֥וֹת הַתַּבְנִֽית". להרחבה נוספת בהקבלה בין כלי הנחושת למרכבת יחזקאל ולמשמעותה, מוזמנים לשמוע את שיעורו של **הרב יעקב מדן:** https://youtu.be/1yhXfB35tkc .

‎ ~ Nethanel Lasry: בית ה' ובית המלך - הרב יצחק לוי.pdf • ‎6 pages ‎<attached: 00000955-בית ה' ובית המלך - הרב יצחק לוי.pdf>

 ~ Nethanel Lasry: **מלכים א פרק ח – חנוכת המקדש ותפילת שלמה**

בפרקנו נערך מעמד רב רושם של חנוכת המקדש. שלמה מכנס את כל ישראל, מקריב אינספור קרבנות, מכניס את ארון הברית אל מקומו, ומאריך בתפילה לפני ה'. 

**א – תפילת שלמה**

תפילת שלמה שבפרקנו היא לא פחות ממכוננת בתפיסת מהות המקדש. אפילו העובדה ההלכתית הפשוטה שבתפילה עומדים לכיוון ירושלים, נלמדת על ידי חז"ל (ברכות ל.) מהפרק שלנו.

בנאומו, מקשה שלמה **קושיה תיאולוגית:** "כִּי הַאֻמְנָם יֵשֵׁב אֱלֹהִים עַל הָאָרֶץ" - כיצד ייתכן שאנחנו בונים לה' בית ממשי בארץ? הרי "הִנֵּה הַשָּׁמַיִם וּשְׁמֵי הַשָּׁמַיִם לֹא יְכַלְכְּלוּךָ אַף כִּי הַבַּיִת הַזֶּה אֲשֶׁר בָּנִיתִי"! (ח, כז). תשובתו של שלמה שבית ה' אכן **איננו מקום פיזי לה'** אלא בית שתכליתו: "לִהְיוֹת **עֵינֶךָ פְתֻחוֹת אֶל הַבַּיִת הַזֶּה** לַיְלָה וָיוֹם אֶל הַמָּקוֹם אֲשֶׁר אָמַרְתָּ **יִהְיֶה שְׁמִי שָׁם...** וְשָׁמַעְתָּ אֶל תְּחִנַּת עַבְדְּךָ וְעַמְּךָ יִשְׂרָאֵל **אֲשֶׁר יִתְפַּלְלוּ אֶל הַמָּקוֹם הַזֶּה"** (ח, כט-ל) – בית המקדש הוא בית ששם ה' נקרא עליו, ואליו יוכלו ישראל לכוון את תפילתם. מכאן עובר שלמה לתיאור ארוך ומפורט של אנשים שונים, ציבור ויחידים, שבצרותיהם השונות כמו עצירת גשמים או הפסד במלחמה – יתפללו אל ה' דרך בית המקדש ויבקשו את ישועתו. מקובל לדבר על כך שחז"ל תיקנו **תפילות כנגד קרבנות** ולמעשה בפרקנו אנו רואים שכבר בספר מלכים מתחדש היסוד **שבית המקדש הוא גם מקום תפילה.**

יסוד משמעותי שמופיע לכל אורך נאום שלמה, הוא הכשרת ותיקון הלב של בני האדם הפונים לה'. נקודה זו משמעותית משתי בחינות: 1. כאשר שלמה מתאר את המתפלל לה' בבית המקדש, הוא מקפיד לתאר ששלב התפילה מגיע רק לאחר שלב מקדים של **תיקון החטא.** כך למשל: "בְּהִנָּגֵף עַמְּךָ יִשְׂרָאֵל לִפְנֵי אוֹיֵב אֲשֶׁר יֶחֶטְאוּ לָךְ **וְשָׁבוּ אֵלֶיךָ וְהוֹדוּ אֶת שְׁמֶךָ** וְהִתְפַּלְלוּ וְהִתְחַנְּנוּ אֵלֶיךָ" – העבודה בבית המקדש או התפילה בו, לא מהווים תחליף לתיקון החטא ולעבודה רוחנית אישית. קודם הפניה לה', החוטא נדרש **לשוב בתשובה ולהתוודות על חטאו.** 2. העמידה לפני ה' קשורה באופן עמוק **לתיקון הלב:** כבר עמדנו על כך שהבחירה בדוד כמלך קשורה **לטהרת הלב, שאותה רק ה' רואה.** גם בפרקנו, **הלב** משמש **מילה מנחה:** שלמה מזכיר את לבב דוד אביו שרצה לבנות בית לה', את נאמנותו של ה' לעבדיו ההולכים לפניו **בכל לבם.** החוטאים ששבים בתשובה **מכינים את לבם** לפני הפניה לה', והיעתרות ה' לתפילת הפונים אליו, תלויה ביושר לבם: "וְאַתָּה תִּשְׁמַע הַשָּׁמַיִם מְכוֹן שִׁבְתֶּךָ וְסָלַחְתָּ וְעָשִׂיתָ וְנָתַתָּ לָאִישׁ כְּכָל דְּרָכָיו **אֲשֶׁר תֵּדַע אֶת לְבָבוֹ כִּי אַתָּה יָדַעְתָּ לְבַדְּךָ אֶת לְבַב כָּל בְּנֵי הָאָדָם"** (ח, לט). נאומו של שלמה מסתיים בפניה לעם: **"וְהָיָה לְבַבְכֶם שָׁלֵם** עִם ה' אֱלֹהֵינוּ" (ח, סא) – שיכינו את לבם לה', ולוואי שנזכה גם אנחנו.

**ב – ביקורת חז"ל על מעמד חנוכת המקדש**

במעמד חנוכת המקדש, שלמה מכניס את ארון ה' אל קודש הקדשים. חז"ל מתארים שסביב זה הייתה דרמה גדולה:

"כשבנה שלמה את בית המקדש ביקש להכניס ארון לבית קדשי הקדשים, דבקו שערים זה בזה. אמר שלמה עשרים וארבעה רננות ולא נענה. פתח ואמר: שאו שערים ראשיכם והנשאו פתחי עולם ויבא מלך הכבוד, רהטו בתריה למיבלעיה, **אמרו: מי הוא זה מלך הכבוד?** אמר להו: ה' עזוז וגבור. חזר ואמר: שאו שערים ראשיכם ושאו פתחי עולם ויבא מלך הכבוד. מי הוא זה מלך הכבוד ה' צבאות הוא מלך הכבוד סלה ולא נענה. כיון שאמר ה' אלהים אל תשב פני משיחך זכרה לחסדי דוד עבדך - מיד נענה" (שבת ל.)

ודומה שיש כאן ביקורת מרומזת על מקומו של שלמה במעמד חנוכת המקדש. מוזמנים לקרוא פעם נוספת את פרק ח' ולהעלות את השאלה – האם מקומו של שלמה המלך בפרק לא דומיננטי מדי? האם שלמה בדבריו שם את עצמו במרכז העניינים, יותר מדי? השערים באגדתא המובאת, אכן שואלים את שלמה בדיוק את השאלה הזו – רגע, מיהו המלך – אתה או הקב"ה? בסופו של דבר, הזכרתו של **דוד** היא הפותרת את הדרמה המתוארת, וזו גם נקודה שנוכחת מאוד בפרק: שלמה הרואה את עצמו כממשיך את שאיפותיו של דוד אביו. תשובה זו מניחה את דעתם של השערים, והארון מוכנס לקודש הקדשים.

 ~ ספי אליאש: **מלכים א פרקים ט־י – הדרדרות מלכות שלמה**

לאחר הקמת המקדש התנ"ך מתאר את המשך מפעלי הבניה, הקשרים הכלכליים, והתעצמות הממלכה של שלמה. במהלך התיאור, רמזים לבעיות ולחטאים שהופיעו עד לפרק זה, מועצמים ומודגשים. נעיר לגבי כמה נקודות: 

**אזהרת הקב"ה על קיום המקדש:** בתפילה שבפרק ח' שלמה מבקש שהמקדש יהיה מקום תפילה, ובין השאר ישמש את עם ישראל גם בתקופות בהם יהיו בגלות: "כִּי יֶחֶטְאוּ לָךְ כִּי אֵין אָדָם אֲשֶׁר לֹא יֶחֱטָא וְאָנַפְתָּ בָם וּנְתַתָּם לִפְנֵי אוֹיֵב **וְשָׁבוּם שֹׁבֵיהֶם אֶל אֶרֶץ הָאוֹיֵב**...  וְהִתְפַּלְלוּ אֵלֶיךָ דֶּרֶךְ אַרְצָם אֲשֶׁר נָתַתָּה לַאֲבוֹתָם הָעִיר אֲשֶׁר בָּחַרְתָּ **וְהַבַּיִת אֲשֶׁר בָּנִיתִי לִשְׁמֶךָ:**" (ח, מו-מט). שלמה מתאר מצב שבני ישראל יהיו בגלות, אבל המקדש ימשיך להתקיים. הקב"ה מדגיש בפניו שזו טעות – על אף קדושתו אין הבטחה לקיומו של המקדש, ואם בני ישראל יחטאו ויתחייבו גלות, גם המקדש ייחרב. באותה טעות יטעו בני ישראל גם בתקופות מאוחרות יותר, שיסמכו על קדושתו של המקדש ולא יבינו שהמעשים הם מה שקובע.  ירמיהו ידרש להזהיר אותם שהמקדש לא מוגן: "אַל תִּבְטְחוּ לָכֶם אֶל דִּבְרֵי הַשֶּׁקֶר לֵאמֹר הֵיכַל ה' הֵיכַל ה' הֵיכַל ה' הֵמָּה:" (ירמיהו ז, ד).  

**מפעלי הבניה וההשוואה למצרים:** שלמה ממשיך במפעלי הבניה הגדולים שלו. קשרים מסחריים ולקיחת מס עובד שנועדו בתחילה להקמת בית המקדש, המשיכו גם לאחר מכן להקמת בית המלך, וממשיכים להתקיים גם אחרי ששתי המטרות האלו הושגו: "וַיְהִי כְּכַלּוֹת שְׁלֹמֹה לִבְנוֹת אֶת בֵּית ה' וְאֶת בֵּית הַמֶּלֶךְ וְאֵת כָּל חֵשֶׁק שְׁלֹמֹה אֲשֶׁר חָפֵץ לַעֲשׂוֹת". המטרה של הקמת בית המקדש מצדיקה לקיחת מיסים ושעבוד, אבל מרגע שהמלך מתרגל לשעבד את העם יהיה לו קשה להפסיק. בפרקים שלנו ממשיכה ההשוואה למצרים בביטויים כמו **ערי מסכנות, פרשים ומס עובד**, ומופיע גם פרעה עצמו. שלמה לוקח לאישה את בת פרעה, ויחד איתה גם את הערכים של מלכות הפרעונים שניסו **לפאר את שמם** במפעלי בניה מרשימים. מצורף מאמר מאת **ד"ר חנן גפני** שמרחיב בנושא. 

**לא ירבה לו זהב**: המילה המנחה של הפרקים היא **זהב**. המילה זהב מופיעה לא פחות מ17 פעמים בשני הפרקים יחד, וישנו עיסוק נרחב בדרכים השונות בהם שלמה קיבל זהב  ובשימושים שעשה בזהב, עד לקביעה "כֶּסֶף לֹא נֶחְשָׁב בִּימֵי שְׁלֹמֹה לִמְאוּמָה". בתורה ישנם שלושה איסורים על המלך: "רַק לֹא יַרְבֶּה לּוֹ סוּסִים וְלֹא יָשִׁיב אֶת הָעָם מִצְרַיְמָה לְמַעַן הַרְבּוֹת סוּס... וְלֹא יַרְבֶּה לּוֹ נָשִׁים וְלֹא יָסוּר לְבָבוֹ וְכֶסֶף וְזָהָב לֹא יַרְבֶּה לּוֹ מְאֹד:" (דברים יז, טז־יז). שלמה נכשל בכל השלושה: המרדף אחרי הזהב בולט, הפרק נגמר בהקמת חיל המרכבות והפרשים, כאשר התנ"ך מדגיש שמוצא הסוסים במצרים, ובפרק הבא נקרא גם על ריבוי הנשים של שלמה. המשותף לשלושת האיסורים הוא שהם מגבילים את כוחו של המלך. המלך הוא דמות עם סמכויות בלתי מוגבלות וחשוב לתורה לוודא שהכוח לא יעלה לו לראש: **"לְמַעַן יִלְמַד לְיִרְאָה אֶת ה' אֱ—לֹהָיו** לִשְׁמֹר אֶת כָּל דִּבְרֵי הַתּוֹרָה הַזֹּאת וְאֶת הַחֻקִּים הָאֵלֶּה לַעֲשֹׂתָם:  **לְבִלְתִּי רוּם לְבָבוֹ מֵאֶחָיו** וּלְבִלְתִּי סוּר מִן הַמִּצְוָה יָמִין וּשְׂמֹאול..."

הגמ' בסנהדרין כא: מביאה את סיפורו של שלמה כהסבר מדוע התורה לא מפרטת את נימוקי המצוות: שלמה הבין שהסיבה שלא להרבות נשים היא כדי שלבו לא יסור, ולכן חשב שהוא יוכל להרבות נשים ולשמור את עצמו מלסור, אך טעה ונכשל. שלמה הבין שהסיבה שאסור להרבות סוסים היא כדי לא להשיב את העם מצרימה וחשב שיוכל להרבות סוסים בלי להשיב את העם מצרימה, אבל טעה ונכשל. הכוח משחית ומושך, וקשה להיזהר ממנו אם לא קובעים לעצמנו גדרים ברורים.

‎ ~ ספי אליאש: מגדים לא - דר חנן גפני - מלכות שלמה ומצרים.pdf • ‎8 pages ‎<attached: 00000960-מגדים לא - דר חנן גפני - מלכות שלמה ומצרים.pdf>

 ~ ספי אליאש: מצורף שיעורו של הרב בזק על פרק ט' בו הרב מרחיב בעניין הזהב שמוזכר בפרקים ובכמה עניינים נוספים, ובאופן כללי מומלצת כל סדרת השיעורים על עלייתו ונפילתו של המלך שלמה: 
https://www.youtube.com/watch?v=BFgj4Lz3QQk

 ~ Nethanel Lasry: **מלכים א פרקים יא-יב – נפילת ממלכת שלמה ופיצול הממלכה**

פרק י"א נפתח בתיאור חריף של חטאי שלמה. פרקי העוצמה והאוטופיה של מלכותו האדירה של שלמה, סופגים מכה קשה ומפתיעה בפרקנו. מבט חטוף על פרק ג' מגלה הקבלות ניגודיות בין פרק ג' לפרק י"א (מוזמנים לחזור לפרק ג' ולהשוות בין הפרקים: את מי שלמה אהב, מה היחס בינו לבין דרכו של דוד, עבור מה משמש המספר 1000, ועוד) הקבלות שממחישות את המעבר מתיאור ההתעצמות וההתבססות של מלכות שלמה, לתיאור נפילתה.

הפרקים שלנו עמוסים בתוכן ספרותי, הקבלות לפרשיות אחרות ובשאלות תיאולוגיות משמעותיות. ננסה לגעת בחלקם.

1.	**פיצול הממלכה:** הקב"ה הבטיח לדוד שמלכותו תהיה נצחית, וגם אם בניו יחטאו – ה' יוכיח אותם ויביא להם ייסורים, אבל לא יסיר אותם מן המלכות. כעת, שלמה חוטא ועולה השאלה – מה תהיה תגובתו של ה'? להפתעתנו הרבה אנחנו רואים שה' מחליט לקרוע את הממלכה משלמה, ממש בדומה לנאמר לשאול: "קָרֹעַ אֶקְרַע אֶת הַמַּמְלָכָה מֵעָלֶיךָ וּנְתַתִּיהָ לְעַבְדֶּךָ" (יא, יא) – ועולה השאלה – הרי הובטח לדוד שבית מלכותו ישאר לעולם? התשובה לכך מובאת בהמשך: "רַק אֶת כָּל הַמַּמְלָכָה לֹא אֶקְרָע שֵׁבֶט אֶחָד אֶתֵּן לִבְנֶךָ לְמַעַן דָּוִד עַבְדִּי וּלְמַעַן יְרוּשָׁלִַם אֲשֶׁר בָּחָרְתִּי" (יא, יג) וכאן אנחנו מגלים את אופן מימוש ההבטחה של ה' לדוד: מלכות דוד תישאר, אבל תצטמצם למלוכה על יהודה בלבד, בירושלים. כאן מתחדש הרעיון של **פיצול הממלכה,** פיצול בעל השלכות דרמטיות על כל המשך הסיפור של עם ישראל בתקופת בית ראשון, וכנראה אף מעבר לכך. בנבואתו לירבעם, מסייג אחיה את רעיון פיצול הממלכה – "וַאעַנֶּה אֶת זֶרַע דָּוִד לְמַעַן זֹאת **אַךְ לֹא כָל הַיָּמִים"** - הפיצול אמור להיות זמני. מוזמנים להמשיך להחזיק בראש לאורך לימוד ספר מלכים – מהם המחירים של פיצול הממלכה ומה היתרונות שלה, והאם יהיו הזדמנויות לאיחוד מחודש?




 ~ Nethanel Lasry: 2.	**שטני שלמה והסיבתיות הכפולה לפיצול הממלכה:** סיפור שטני שלמה מובא בפרקנו כאחד מהעונשים שה' הביא לשלמה על חטאיו. אלא שהצגתם בפרק נעשית באופן מאוד מוזר. בצורה ארוכה ומסורבלת מתארים הפסוקים את ההיסטוריה של קורות הדד האדומי ובריחתו למצרים מפני דוד, ודווקא את הקשיים שהסב לשלמה הפסוקים לא מתארים בפועל. קריאה מדוקדקת בסיפורו של הדד מעלה, באופן מפתיע מאוד, הקבלות לסיפורו של משה במצרים: הדד בורח ממלך שרוצה להרוג אותו. הוא מגיע לבית פרעה ונולד לו ילד שגדל בבית פרעה. ובשלב מסוים הוא רוצה לחזור לארצו ואומר לפרעה "שלחני ואלך אל ארצי".

התופעה הזו בפסוקים מרתקת במיוחד, לאור ההקבלות שכבר עסקנו בהן – בין האופן שבו מעצמת שלמה מתבססת, לבין ממלכת מצרים. ממלכת שלמה על עוצמתה הופכת לממלכה משעבדת, וסביבה עבדים שבורחים מאדוניהם (כמו הדד ורזון בן אלידע) מנסים למרוד בה. הדברים מגיעים לכדי הבשלה כאשר ירבעם, גם הוא **מעבדי שלמה,** מנסה למרוד במלך. באופן אירוני, ירבעם נאלץ לברוח **למצרים.** לאחר מותו של שלמה, ישראל בהובלת ירבעם מבקשים מרחבעם, בנו של שלמה, להקל את עול המיסים הכבד. מדבריהם אנו שומעים שבעצם, החיים תחת מלכותו של שלמה היו קשים: "הָקֵל מֵעֲבֹדַת אָבִיךָ הַקָּשָׁה וּמֵעֻלּוֹ הַכָּבֵד אֲשֶׁר נָתַן עָלֵינוּ" (יב, ד). רחבעם מסרב לבקשתם ובעקבות זאת העם מורד וממליך את ירבעם. 

כאן עולה השאלה – מדוע התפצלה הממלכה? בעקבות נבואת ה' והעונש שהטיל על שלמה או בעקבות מרידת העם שמאס במיסים כבדים? התשובה הקלאסית היא גם וגם – יש כאן סיבתיות כפולה. אבל נראה שיש כאן יותר מזה: לאור הדברים שהעלנו, נראה ששני המישורים, הא-לוהי והאנושי, מתחברים כאן לכדי רעיון אחד: הביקורת הא-לוהית היא על השיבה למצרים של שלמה (הן בנשיאת בת פרעה, הן בירידה למצרים כדי להרבות סוסים, וכמובן בעבודה הזרה שנכנסת לממלכה בעקבות הנ"ל), ולמעשה גם מרידת העם באה בעקבות אותו דבר בדיוק: העם מואס בשיעבוד הקשה לטובת צרכי המעצמה הגדולה.

ואם הזכרנו את תפקידה החשוב של מצרים בפרקנו, אי אפשר שלא להזכיר את האופן האירוני שבו ירבעם נכשל בתפקידו ולא מקיים את צו ה' לשמור את תורתו, שהרי על העגלים שהוא מקים בבית אל ובדן הוא אומר "הִנֵּה אֱלֹהֶיךָ יִשְׂרָאֵל אֲשֶׁר הֶעֱלוּךָ **מֵאֶרֶץ מִצְרָיִם"** (יב, כח).

מוזמנים לשמוע את שיעורו המצורף של **ד"ר יושי פרג'ון** שמרחיב בסיפור שטני שלמה, ולוקח את העולה בפרק לרעיונות אחרים, מעניינים מאוד אף הם: https://drive.google.com/file/d/1Myexwun4P6OX42SE2jiCkkyMWtNah2x2/view?usp=sharing 

לסיום נזכיר, שלקראת סוף פרק י"ב, רחבעם מתארגן למלחמת אחים – בניסיון למנוע את פיצול הממלכה. ה' מזהיר אותו באמצעות שמעיה הנביא שיחזור על עקבותיו, ורחבעם שומע בקול ה': "וַיִּשְׁמְעוּ אֶת דְּבַר ה' וַיָּשֻׁבוּ לָלֶכֶת כִּדְבַר ה'". בכך נמנעת מלחמת אחים גדולה (רחבעם יצא עם 180,000 לוחמים!), שבמקומות אחרים במקרא כן יצאה אל הפועל. בכך, סיפור פיצול הממלכה נגמר באיזשהו טעם טוב: רחבעם שומע בקול ה', ומונע בכך מלחמת אחים.

‎ ~ Nethanel Lasry: שטני שלמה.mp3 ‎<attached: 00000968-שטני שלמה.mp3>

 ~ Nethanel Lasry: מצורף השיעור של דר' יושי פרגון במקום הלינק שנשלח בבוקר שאינו עובד.

 ~ ספי אליאש: **מלכים א פרק י"ג – דבר ה'**

סיפור איש הא–להים שהתנבא על המזבח בבית אל הוא סיפור מוזר: לא מובן פשר האיסור לאכול ולשתות, לא מתואר לנו מה האינטרס של הנביא מבית אל לשקר ולא מדוע איש הא–להים ראוי לעונש. התנבאותו הפתאומית של הנביא מבית אל מפתיעה וסיפור הקבר נשמע חסר הקשר. 

בספרו "קריאה ספרותית במקרא: סיפורי הנביאים", **פרופ' אוריאל סימון** מנתח את הפרק שלנו ומסביר שהנושא של הסיפור הוא "עליונותו של דבר ה' על דובריו, והתגברותו על יריביו" (עמ' 158). 

במקומות רבים בתנ"ך ישנו **אות** שמלווה את דבר ה', ותפקידו לבטא באופן סמלי את התממשות הנבואה. זו למשל המשמעות של קריעת השמלה בידי אחיה השילוני, או קריעת שמלתו של שמואל כביטוי לקריעת הממלכה. לעתים, השומעים חושבים שהם יכולים לפעול נגד האות, ובכך ישפיעו על קיום הנבואה: חנניה בן עזור שובר את המוטה שעל כתפי ירמיהו, ובכך מתנגד לנבואתו וטוען שהעול של הבבלים ישבר מעל עם ישראל (ירמיהו כח), ויהויקים שורף את מגילת הנבואות הרעות (ירמיהו לו). בכל מקרה כזה הקב"ה מחליף את האות, מחזק אותו, ומראה שאי אפשר להתנגד לדבר ה'. למרות שדבר ה' נישא על ידי בני אדם אנושיים שניתן לפגוע בהם או לתמרן אותם, דבר ה' הוא נצחי ותמיד ינצח. 

זה הרעיון של הסיפור שלנו: איש הא–להים נצטווה שלא לאכול ולשתות – אות שמסמל את המאיסה בבית אל והניתוק ממנה, שמתחיל כבר מיום נתינת הנבואה. הוא גם נצטווה שלא לשוב בדרך בה הגיע. חזרה באותה הדרך מסמלת ביטול של ההגעה, והחזרת המצב לקדמותו (עיינו דברים כח, סח; ישעיה לז, סד; שמו"א כה, יב). ממילא, האיסור לחזור באותה דרך היא אות שמסמל את ההתמדה של דבר ה': הוא יתקיים ואי אפשר לשנות אותו או לבטל אותו. 

איש הא–להים מצליח להמנע מהאכילה אצל ירבעם, אבל בעקבות השקר של הנביא הוא כן אוכל בבית אל, ובכך הורס את האות הנבואי. לכן האות הנבואי מוחלף באות אחר: הנביא מתנבא שאיש הא–להים ימות, ואכן איש הא–להים מת באופן יוצא דופן. **מי שניסה לפגוע בדבר ה'** – הנביא ששיקר, **ומי שפגע בדבר ה' בטעות** – איש הא–להים שהפר את צו ה', **שניהם יחד יוצרים אות מיוחד שמנכיח את דבר ה'**. 

החלק האחרון של הסיפור לא מתרחש בפרק שלנו, אלא 300 שנה אחר כך בתקופת יאשיהו, במלכים ב' פרק כ"ג, כאשר יאשיהו מקיים את הנבואה שחיכתה להתממש:  "וַיִּפֶן יֹאשִׁיָּהוּ וַיַּרְא אֶת הַקְּבָרִים אֲשֶׁר שָׁם בָּהָר וַיִּשְׁלַח וַיִּקַּח אֶת  הָעֲצָמוֹת מִן הַקְּבָרִים וַיִּשְׂרֹף עַל הַמִּזְבֵּחַ וַיְטַמְּאֵהוּ כִּדְבַר ה' אֲשֶׁר קָרָא אִישׁ הָאֱ—לֹהִים אֲשֶׁר קָרָא אֶת הַדְּבָרִים הָאֵלֶּה" (מלכים ב כג, טז). יאשיהו מחריב את המזבח, ומחריב את הקברים, אך שומר על הקבר של איש הא–להים מהסיפור שלנו וממילא גם על קבר הנביא: "וַיֹּאמֶר מָה הַצִּיּוּן הַלָּז אֲשֶׁר אֲנִי רֹאֶה וַיֹּאמְרוּ אֵלָיו אַנְשֵׁי הָעִיר הַקֶּבֶר אִישׁ הָאֱ–לֹהִים אֲשֶׁר בָּא מִיהוּדָה וַיִּקְרָא אֶת הַדְּבָרִים הָאֵלֶּה אֲשֶׁר עָשִׂיתָ עַל הַמִּזְבַּח בֵּית אֵל:  וַיֹּאמֶר הַנִּיחוּ לוֹ אִישׁ אַל יָנַע עַצְמֹתָיו וַיְמַלְּטוּ עַצְמֹתָיו אֵת עַצְמוֹת הַנָּבִיא אֲשֶׁר בָּא מִשֹּׁמְרוֹן" (מלכים ב כג, יז־יח).

דבר ה' עומד מעל כל מגבלה אנושית, גם אם יתנגדו לו וגם אם ינסו להתחמק ממנו – **"עצת ה' היא תקום".**

 ~ ספי אליאש: **מלכים א פרק י"ד – גלה סודו אל עבדיו הנביאים**

בנו של ירבעם חולה, וירבעם מעוניין לקבל תחזית נבואית מה יהיה מצבו. הוא שולח את אשתו לשאול "מַה יִּהְיֶה לַנָּעַר", אבל רק אחרי שהיא מתחפשת. **מה ירבעם מנסה להשיג בתחפושת?** 

הרד"ק מסביר שירבעם חשש שאחיה יתנבא עליו דברים רעים בגלל שהוא שונא אותו וכועס עליו על החטאים שעשה. התפיסה של ירבעם לגבי מהות הנבואה היא תפיסה מקולקלת: הוא יודע שהנביא יודע להגיד מה יהיה, אחרת לא היה טורח ללכת אליו, אבל חושב שהנביא גם מקלל אנשים לפי היחס **שלו עצמו** אליהם ולכן רוצה לרמות אותו. 

ברחבי התנ"ך יש אנשים רבים שמנסים להתחפש (יעקב, תמר, יוסף, הגבעונים ועוד). כולם מצליחים להשיג את מטרתם מלבד שניים: אשת ירבעם בפרק שלנו, ואחאב בהמשך הספר (מל"א כ"ב). הסיבה היא שאשת ירבעם ואחאב מנסים להתחפש ולרמות את הקב"ה, אבל ה' רואה ללבב ויודע לקרוא מבעד לתחפושת. 

זוהי התפישה הנבואית האמיתית: הנביא לא אומר את גחמותיו אלא **מביא את דבר ה'**. ה' יודע מה נמצא בלב איש, וה' יודע על מה צריך להוכיח, את מי צריך לקלל, מה המצב בהווה ומה צריך להיות בעתיד. אי אפשר להתחפש בפניו ואי אפשר להתחמק מפניו. זוהי גם משמעות העיוורון של אחיה השילוני. הוא עיוור, אבל הראיה הנדרשת היא לא הראיה של עיני האדם, **אלא הראיה של הקב"ה.**

 ~ Nethanel Lasry: **מלכים א פרק טו – אבים ואסא והפער בין מלכים לדברי הימים**

הפרק שלנו מתאר את קורותיהם של אביה ואסא, הבאים בתור בשושלת מלכי יהודה. התיאור במלכים מתמקד בהיבטים מסוימים של מלכותם. בקריאה בפרקים המקבילים בדברי הימים, אנו מגלים עוד סיפורים רבים חשובים נוספים. ניגע בקצרה בכל אחד מן המלכים. 

1.	**אבים:** אביה מתואר בפרק כמלך שממשיך את חטאות אביו, והכוונה כנראה למתואר בפרק הקודם: ראינו שבסוף מלכות רחבעם (אביו של אבים) התרבו ביהודה חטאי פולחן כמו במות, מצבות ואשרים "תחת כל עץ רענן". אבים אם כן ממשיך בקו דומה, והפסוקים כאילו "מתנצלים" על העובדה שהוא נשאר על כסאו: "כִּי לְמַעַן דָּוִד נָתַן ה' אֱלֹהָיו לוֹ נִיר בִּירוּשָׁלִָם לְהָקִים אֶת בְּנוֹ אַחֲרָיו וּלְהַעֲמִיד אֶת יְרוּשָׁלִָם" (טו, ד) – הוא נשאר למלוך רק כדי לשמר את **ירושלים** למען דוד. הפסוקים מתארים שבתקופה זו התמידה המלחמה בין יהודה וישראל (ויש לעיין מדוע נאמר בפסוק "רחבעם" ולא "אבים").

בדברי הימים אנחנו שומעים הרבה יותר על מלחמה זו שבין יהודה לישראל. קודם כל, מובא שם הנתון הקשה הבא – "וַיַּכּוּ בָהֶם אֲבִיָּה וְעַמּוֹ מַכָּה רַבָּה **וַיִּפְּלוּ חֲלָלִים מִיִּשְׂרָאֵל חֲמֵשׁ מֵאוֹת אֶלֶף אִישׁ בָּחוּר"** (דה"ב יג, יז). נוסף לכך, מתואר שלמלחמה קדם וויכוח ערכי-דתי. אביה מאשים את ממלכת ישראל על חטאיהם: "וְעִמָּכֶם עֶגְלֵי זָהָב אֲשֶׁר עָשָׂה לָכֶם יָרָבְעָם לֵאלֹהִים... וַאֲנַחְנוּ ה' אֱלֹהֵינוּ וְלֹא עֲזַבְנֻהוּ... וְאַתֶּם עֲזַבְתֶּם אֹתוֹ". מעניין שאביה מוצג כאן כקנאי לאמונה בה', והפסוקים אכן מציינים שזו הסיבה לנצחון יהודה את ממלכת ישראל במלחמה זו: "וַיֶּאֶמְצוּ בְּנֵי יְהוּדָה כִּי נִשְׁעֲנוּ עַל ה' אֱלֹהֵי אֲבוֹתֵיהֶם" (דה"ב יג, יח).

מוזמנים להוסיף לחשוב ולנתח את הפער שבין מלכים לדברי הימים: מה פשר הפער הזה? כיצד יש להבין את מגמת הנביא בספר מלכים לאור האירועים שהוא בוחר להביא והשיפוט שלו לדמותו של אביה? וכיצד יש להבין את המתואר במלחמה בדברי הימים? האמנם אביה היה שם מאמין גדול או שנאומו נבע ממניעים אחרים?

2.	**אסא:** אסא מתואר כמלך צדיק: "וַיַּעַשׂ אָסָא הַיָּשָׁר בְּעֵינֵי ה' כְּדָוִד אָבִיו" (טו, יא) שמכרית את הפולחנים האסורים שהתפשטו בממלכת יהודה בתקופת רחבעם ואבים. בתור קוראי ספר מלכים, שפגשו את דברי הנביא על פיצול הממלכה שאמור להיות **זמני** ("וַאעַנֶּה אֶת זֶרַע דָּוִד לְמַעַן זֹאת אַךְ לֹא כָל הַיָּמִים" (יא, לט) – אפשר לשאול: האם הופעתו של מלך צדיק תוביל לאיחוד מחודש של הממלכה? אנחנו יודעים שהתשובה היא שזה כנראה לא הספיק כי הממלכה לא אוחדה, ובכל זאת מעניין לראות את הפסוק המובא **בדברי הימים:** "וַיִּקְבֹּץ אֶת כָּל יְהוּדָה וּבִנְיָמִן וְהַגָּרִים עִמָּהֶם **מֵאֶפְרַיִם וּמְנַשֶּׁה וּמִשִּׁמְעוֹן** כִּי נָפְלוּ עָלָיו מִיִּשְׂרָאֵל לָרֹב בִּרְאֹתָם כִּי ה' אֱלֹהָיו עִמּוֹ"; דה"ב טו, ט) – ואנחנו פתאום רואים שאכן, חלק מאנשי ממלכת ישראל חברו למלכות יהודה – ובזכות צדיקותו של אסא והיות ה' עמו!

הפרק מוסיף ומתאר לנו מלחמה שהייתה בין ישראל ליהודה גם בימיו של אסא. מתואר שבעשא מלך ישראל עולה למצור על מלכות יהודה. אסא נוקט בצעד מפתיע: הוא פונה **למלך ארם** שיושיע אותו מבעשא, ולטובת העניין מביא לו **מאוצרות בית ה'.** מלך ארם עושה את העבודה ובעשא שב על עקבותיו. ונתון נוסף שמובא הוא מחלתו של אסא לקראת מותו.

הפרקים בדברי הימים מאריכים מאוד במלכות אסא (דה"ב יד-טז). שם אנחנו מגלים שהנביא ביקר בחריפות את אסא על פנייתו למלך ארם שיושיע אותו במקום לפנות לה'. באופן מאוד מפתיע, אסא מסרב להקשיב לנביא "וַיִּכְעַס אָסָא אֶל הָרֹאֶה וַיִּתְּנֵהוּ בֵּית הַמַּהְפֶּכֶת כִּי בְזַעַף עִמּוֹ עַל זֹאת וַיְרַצֵּץ אָסָא מִן הָעָם בָּעֵת הַהִיא" (דה"ב טז, י) ובהמשך מתוארת מחלתו, כאשר גם במחלתו חטא בכך שלא פנה לה': "וְגַם בְּחָלְיוֹ לֹא דָרַשׁ אֶת ה' כִּי בָּרֹפְאִים" (דה"ב טז, יב).

גם לגבי מלכות אסא יש עוד הרבה שאלות לפתור: מה פשר הפער בין התיאורים של מלכים לאלה של דברי הימים, וכיצד חל המפנה הדרמטי בצדיקותו של אסא: כיצד מלך צדיק מגיע למצב שבו הוא אוסר את נביא ה'? והאם מקרית העובדה שהידרדרותו מתחילה בעקבות הטריגר של מלחמה בממלכת ישראל?

 ~ Nethanel Lasry: מצורף קישור לשיעורו של **ד"ר חגי משגב** שמרחיב ומסביר את התפניות בתולדות יהודה שמתרחשות במלכותו של אסא, כולל פניית אסא לארם על משמעויותיה.

https://did.li/z5Vw5

 ~ Nethanel Lasry: **מלכים א פרק טז – הידרדרות מלכות ישראל**

בלימוד ספר מלכים **מומלץ מאוד לשים לב לתבניות חוזרות.** זאת משום שהן מהוות כלי משמעותי להבנת התהליכים המתרחשים בכל ממלכה – מבחינה דתית, צבאית ומדינית. כך למשל המצב הדתי נמדד בהיקף העבודה זרה ובסוגה: יש חטא קל יחסית של במות לה', חמור ממנו עגלים שמיועדים לה', ויש חטא חמור יותר של ייבוא עבודה זרה ממדינות זרות. תבנית שחוזרת פעמים רבות בעונשם של מלכים רשעים היא הכרתה של ביתו ומשפחתו של המלך, למשל בניסוח "וְהִכְרַתִּי לְיָרָבְעָם מַשְׁתִּין בְּקִיר עָצוּר וְעָזוּב בְּיִשְׂרָאֵל" (יד, י). פעמים רבות מימוש של נבואה כזו יתרחש אחרי **שנתיים** במלוכת בנו של המלך הרשע.

למשל בפרק שלנו, תבנית העונש של **ירבעם** חוזרת במדויק על **בעשא.** הנביא אף מקשר ביניהם במפורש: "הִנְנִי מַבְעִיר אַחֲרֵי בַעְשָׁא וְאַחֲרֵי בֵיתוֹ **וְנָתַתִּי אֶת בֵּיתְךָ כְּבֵית יָרָבְעָם בֶּן נְבָט"** (טז, ג). מדוע? התשובה פשוטה: גם בתבנית החטאים, בעשא חוזר בדיוק על **חטאי ירבעם:** "וַיַּעַשׂ הָרַע בְּעֵינֵי ה' **וַיֵּלֶךְ בְּדֶרֶךְ יָרָבְעָם וּבְחַטָּאתוֹ** אֲשֶׁר הֶחֱטִיא אֶת יִשְׂרָאֵל" (טו, לד). 

תופעה מעניינת היא התייחסות הנביא להכרתת בית ירבעם בידי בעשא. בפרק ט"ו, בתיאור המעשה, ניכרת נימה חיובית: "וַיִּקְשֹׁר עָלָיו בַּעְשָׁא... וַיְהִי כְמָלְכוֹ הִכָּה אֶת כָּל בֵּית יָרָבְעָם... כִּדְבַר ה' אֲשֶׁר דִּבֶּר בְּיַד עַבְדּוֹ אֲחִיָּה הַשִּׁילֹנִי" – הכרתת בית ירבעם בידי בעשא הייתה מימוש של נבואת ה'! ואילו בפרק ט"ז בסיכום חטאיו של בעשא נאמר: "וְעַל כָּל הָרָעָה אֲשֶׁר עָשָׂה בְּעֵינֵי ה' לְהַכְעִיסוֹ בְּמַעֲשֵׂה יָדָיו לִהְיוֹת כְּבֵית יָרָבְעָם **וְעַל אֲשֶׁר הִכָּה אֹתוֹ"** (טז, ז) – וכאן נשמע שהכאת ירבעם היא עצמה **נחשבת חטא.** מדוע? נראה שהדברים פשוטים: מטרת הכרתת בית ירבעם היא השבת מלכות ישראל למסלול של עבודת ה'. משעה שבעשא ממשיך בדיוק בחטאי ירבעם, לא היה כל טעם בהכרתתו. ממילא, את ההכרתה ניתן לראות כעת כפעולת רצח חסרת הצדקה. 

בעקבות הכרתת בית בעשא, ממלכת ישראל מגיעה לשפל חדש, כאשר בתוך שבעה ימים מוחלף המלך (שימו לב לאירוניה בנאמר על מלך שמלך **שבעה ימים:** "אֲשֶׁר חָטָא לַעֲשׂוֹת הָרַע בְּעֵינֵי ה' לָלֶכֶת בְּדֶרֶךְ יָרָבְעָם וּבְחַטָּאתוֹ אֲשֶׁר עָשָׂה לְהַחֲטִיא אֶת יִשְׂרָאֵל"; טז, יט). בסופו של המאבק מולך עומרי שמבסס את **שומרון** כבירת ממלכת ישראל, ובנו **אחאב** מביא את ישראל לשפל חדש: **הכנסת עבודה זרה של עמים אחרים** באמצעות **אשתו:** "וַיִּקַּח אִשָּׁה אֶת אִיזֶבֶל בַּת אֶתְבַּעַל מֶלֶךְ צִידֹנִים **וַיֵּלֶךְ וַיַּעֲבֹד אֶת הַבַּעַל וַיִּשְׁתַּחוּ לוֹ.** וַיָּקֶם מִזְבֵּחַ לַבָּעַל בֵּית הַבַּעַל אֲשֶׁר בָּנָה בְּשֹׁמְרוֹן" (טז, לא-לב).

‎ ~ Nethanel Lasry: ‎<attached: 00000977-PHOTO-2023-12-03-08-33-13.jpg>

 ~ Nethanel Lasry: מצורף תרשים שעוזר לעקוב אחרי המלכים בשתי הממלכות מתוך אתר התנ״ך.

 ~ ספי אליאש: **מלכים א פרק יז – א–להי אבי, לי יביא, את אליהו הנביא** 

אליהו מתפרץ לסיפור בסערה. התנ"ך לא מציג אותו, לא מפרט את הרקע לדמותו, ואפילו לא מספר אם הוא נשלח מאת ה', ומיד מגיע לחלק החשוב: "וַיֹּאמֶר אֵלִיָּהוּ הַתִּשְׁבִּי מִתֹּשָׁבֵי גִלְעָד אֶל אַחְאָב חַי ה' אֱ–לֹהֵי יִשְׂרָאֵל אֲשֶׁר עָמַדְתִּי לְפָנָיו אִם יִהְיֶה הַשָּׁנִים הָאֵלֶּה טַל וּמָטָר כִּי אִם לְפִי דְבָרִי". 

אליהו הנביא הוא אחד הנביאים המוכרים ביותר בציבור, והדמות שלו מלווה אותנו לאורך לוח השנה ומעגל החיים היהודי. הוא מגיע לבריתות ולליל הסדר, מופיע בברכת המזון ועתיד לבשר על הגאולה. הדמות שלו כפי שמשתקפת באירועים כאלה וכפי שמופיעה באגדות חז"ל, היא של נביא חביב, סבא זקן עם שיער לבן, שמסמל את התקווה והחסד ושמגיע לבשר בשורות טובות ישועות ונחמות. 

הסיבה לכך שאליהו זכה להיות דמות ה'מבשר' היא הנבואה מספר מלאכי: "הִנֵּה אָנֹכִי שֹׁלֵחַ לָכֶם אֵת אֵלִיָּה הַנָּבִיא לִפְנֵי בּוֹא יוֹם ה' הַגָּדוֹל וְהַנּוֹרָא" (מלאכי ג, כג). במהלך לימוד פרקי אליהו בימים הקרובים אנחנו נראה שהדמות שלו כפי שמופיעה בספר מלכים שונה מאוד. 

כבר במשפט הפתיחה אנחנו מזהים את הקשיחות. אליהו מתייצב מול אחאב, ספק על דעת עצמו וספק בשליחותו של הקב"ה, ומודיע שהוא זה שמחליט, ושעד שהוא יגיד אחרת לא יהיה גשם. אנחנו יכולים להבין שהרקע לקללה הוא האזהרה מהפרשיה השניה של קריאת שמע: "הִשָּׁמְרוּ לָכֶם פֶּן יִפְתֶּה לְבַבְכֶם וְסַרְתֶּם וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם:  וְחָרָה אַף ה' בָּכֶם **וְעָצַר אֶת הַשָּׁמַיִם וְלֹא יִהְיֶה מָטָר"**. עם ישראל באמת עובדים עבודה זרה כמו שמעולם לא עבדו, והעונש מתאים. אבל הביטוי "לפי דברי", והעובדה שהתנ"ך לא מקדים ומספר האם מדובר ביוזמה של הקב"ה או ביוזמה של אליהו גורמות לנו להבין שאליהו הוא **קנאי.**

הקנאות היא תכונה בולטת אצל אליהו. הוא קובע רף שצריך לעמוד בו, ודורש אותו מכולם. הוא דורש אותו גם מעצמו, אבל גם מהסביבה. חז"ל דרשו על דמותו של אליהו שהוא נביא ש"תובע את כבוד האב" ו"לא תובע את כבוד הבן". זה אומר שהוא קינא לכבודו של הקב"ה: אם עם ישראל לא התנהגו כמו שצריך זה הכעיס אותו והוא ניסה לטפל בזה, אבל הוא לא תבע את כבוד הבן: הוא פחות התחשב בשאלה כמה טוב לעם ישראל.

לבצורת שאליהו גוזר יש השלכות על העם: הקב"ה שולח אותו לנחל **כרית,** והוא רואה את ההשלכות **בכריתת** הנחל. לאחר מכן מגיע לאישה מצרפת, שאין לה אוכל – מן הסתם בגלל הבצורת. העם משלם את מחיר הקללה. זה לא שלא מגיע להם, אבל התנ"ך בוחר להציג את המחירים של מעשי אליהו, ולא את ההשלכות הדתיות.  

בהמשך הפרקים נראה סיפורים נוספים שיעמיקו את מורכבות הדמות ואת תכונות האופי שלה, ולדעתי כדאי לחשוב על שתי שאלות משמעותיות שילוו אותנו לאורך הפרקים: 

1. אליהו היה אדם מרשים ביותר מבחינה דתית, וחי במתח רוחני גבוה, עד שזכה למה שאחרים לא זכו לו: לעלות בסערה השמימה. אך האם בתור נביא לעם, בתור 'איש חינוך' **הגישה שלו עובדת?** האם הבצורת, מעמד הר הכרמל שנראה בפרק הבא, ובכלל פועלו כנביא הגשימו את מטרתם?

2. מה משמעות המהפך שהדמות של אליהו עברה? איך מדמות הנביא הקנאי, הוא הפך להיות מבשר הגאולה ומה אנחנו צריכים ללמוד מזה?

 ~ ספי אליאש: בקשר לשאלה השניה, מוזמנים לשמוע את שיעורה של **ד"ר יעל ציגלר** מימי העיון שמתעסקת בשאלת הפער בין דמותו של אליהו בתנ"ך לבין דמותו ביהדות של חז"ל והיהדות המודרנית: 
https://youtu.be/OZDmqTjIh9Y

 ~ ספי אליאש: **מלכים א פרק יח – עד מתי אתם פוסחים על שתי הסעפים**

מעמד הר הכרמל הוא אחד השיאים הדתיים בתנ"ך. אליהו מעמיד למבחן את א–להותו של ה', ובתוך אקסטזה דתית שמגיעה לאחר הנצחון, שוחט את נביאי הבעל ומגייס את עם ישראל לכריתת ברית מחודשת עם ה'. 


הרעיון המרכזי של הפרק הוא התביעה של אליהו מהעם להכריע: "וַיִּגַּשׁ אֵלִיָּהוּ אֶל כָּל הָעָם וַיֹּאמֶר **עַד מָתַי אַתֶּם פֹּסְחִים עַל שְׁתֵּי הַסְּעִפִּים אִם ה' הָאֱ–לֹהִים לְכוּ אַחֲרָיו** וְאִם הַבַּעַל לְכוּ אַחֲרָיו". מהתביעה של אליהו אנחנו יכולים להבין שבני ישראל לא נטשו את ה': הם המשיכו להחזיק באמונתם המקורית, אבל הוסיפו לה גם דת נוספת: עבודת הבעל. אליהו לא מוכן לקבל את זה. **הוא רוצה טוטאליות** וחד משמעיות – או שה' הוא הא–להים, או שהבעל. . 

רמז מטרים למטרת המעמד אפשר למצוא כבר בתחילת הפרק, בדו שיח עם עובדיהו. עובדיהו מוצא את אליהו ומתרגש "הַאַתָּה זֶה **אֲדֹנִי אֵלִיָּהוּ"**. אבל אליהו יודע שהוא עובד אצל אחאב, ומתעקש שאחאב הוא האדון שלו: "וַיֹּאמֶר לוֹ אָנִי **לֵךְ אֱמֹר לַאדֹנֶיךָ** הִנֵּה אֵלִיָּהוּ". התנ"ך מעיד "וְעֹבַדְיָהוּ הָיָה יָרֵא אֶת ה' מְאֹד", ואנחנו יודעים שהימצאותו בבית אחאב עזרה להציל 100 נביאים, אך בכל זאת אליהו תובע מעובדיהו תביעה חד משמעית: תחליט מי הוא האדון האמיתי שלך. כך גם במעמד הר הכרמל יש רצון להכריע באופן חד משמעי – מי הוא הא–להים האמיתי. 

בהקשר זה אפשר לשים לב ל"מדרש שם" על שמו של אליהו, ולפני כן הקדמה קצרה על שמות ה': חשוב לשים לב ליחס שבין שם הוויה: "ה'" או 'יקוק', לבין שם 'א–להים'. ה' הוא **שמו הפרטי** של הקב"ה. כל שאר השמות הם לא שמו של ה', אלא תפקידים וכינויים שלו, ובין השאר גם השם 'א–להים' מבטא **תפקיד של א–להים**: שליט ושופט. הוויכוח במעמד הר הכרמל הוא מיהו הא–להים, ה' או הבעל. 

זוהי גם משמעות השם "אליהו". אליהו הוא שם תיאופורי (כינוי שכולל בתוכו את שם ה') כפול, והוא כולל בתוכו שני סוגים של שמות תיאופוריים: גם תחילית "א–ל" כמו אצל אלישע ואליעזר למשל, וגם סיומת "י–הו" כמו אצל חזקיהו ועובדיהו למשל. אבל למעשה השם שלו מבטא בדיוק את התפקיד שלו בעולם: **להוכיח שהא–להים האמיתי הוא ה'**: א–לי י–הו.

 ~ Nethanel Lasry: **מלכים א פרק יט – אליהו בחורב**

אליהו הוכיח באותות ובמופתים גדולים **שה' הוא האלוקים.** העם כולו הכריז שאליהו צדק. אחאב חוזר לביתו ומספר לאשתו איזבל על מאורעות הר הכרמל. איזבל בתגובה פועלת על דעת עצמה, ואפילו לא מתייעצת עם אחאב. היא שולחת שליח לאליהו הנביא ונשבעת שהיא תנקום את הריגת נביאי הבעל, בהריגת אליהו עצמו והשלמת מלאכת הריגת נביאי ה'. בפתיחה זו בולטות שני נקודות קריטיות לסיפור שלנו: 1. אחאב פסיבי מאוד. במעמד הכרמל הוא לא התנגד לפעולותיו של אליהו ונראה היה שהוא מקבל את מסקנת המעמד. וכעת הוא לא מתנגד לפעולותיה של איזבל. למעשה, אנחנו רואים שבממלכת ישראל איזבל היא המנהלת את העניינים. 2. המעמד המרשים בהר הכרמל לא השיג את התוצאות המצופות מבחינת אליהו.

בנקודה זו, אליהו נשבר. הנביא הכריזמטי והעוצמתי שהכרנו קם ובורח אל נפשו. את נערו הוא משאיר בבאר שבע, וממשיך לבדו אל המדבר והשממה. ההליכה אל המדבר תוך עזיבת נערו מאחור, מבטאת את ייאושו ואת הרצון לנטוש את תפקידו כנביא. ואכן, בהמשך הוא מתיישב "תחת רותם אחד" ומבקש למות. סיטואציה שמזכירה מאוד את יונה שמואס בתפקידו כנביא ואומר "טוב מותי מחיי" (יונה ד, ג). טענתו של אליהו: "לא טוב אנכי מאבותי" (יט, ה) – נכשלתי בתפקידי כנביא, וממילא אין טעם בהמשך פעילותי עלי אדמות. מלאך ה' לא מוותר לאליהו, והפסוקים מראים כיצד בהדרגה הוא משיב אותו לחיים (אכילה ושתיה) ובהמשך לתודעת משימה ("כי רב ממך הדרך").

אליהו יוצא לדרך של ארבעים יום בהם הוא לא אוכל ושותה ומגיע אל הר הא-לוהים בחורב. די בשתי עובדות פשוטות אלה כדי לצלצל באוזנינו בחזקה את **דמותו של משה רבנו,** שבסצנה הקרובה רבות מאוד ההקבלות אליה. ה' שואל את אליהו: **מה לך פה** ובתשובתו של אליהו (תוך ביטויים משותפים למעמד הכרמל) בולטות מאוד שתי נקודות: 1. האשמה חריפה כלפי ישראל **וקנאה** לשם ה'. 2. עיסוק באליהו עצמו – "ויבקשו את נפשי לקחתה". חז"ל ציינו בדיוק את שתי הנקודות האלה כעומדות בבסיס הוויכוח בין אליהו לקב"ה: 

"ויאמר קנא קנאתי לה' אלהי ישראל כי עזבו בריתך בני ישראל, **אמר לו הקדוש ברוך הוא בריתי שמא בריתך,** ואת מזבחותיך הרסו, אמר לו **מזבחותי שמא מזבחותיך,** ואת נביאיך הרגו בחרב, אמר לו נביאי ואת מה איכפת לך, אמר לו **ואותר אני לבדי ויבקשו את נפשי לקחתה,** ... ויבט והנה מראשותיו עוגות רצפים מה הוא רצפים, אמר רבי שמואל בר נחמן רוץ פה **רצוץ פיות בכל מי שאמר דילטורייא על בני"** (=אליהו, שדרש בגנותם של ישראל) (שיר השירים רבה א, ו).  

הביקורת של הקב"ה על אליהו מתחדדת מאוד לאור ההשוואה למשה רבנו. משה היה הנביא שגם בחטאים החמורים ביותר של העם, עמד אל מול ה' וביקש רחמים על העם. לעומתו, אליהו כנביא עושה את ההפך – ומדגיש בפני ה' את הצורך להעניש את העם ואת הייאוש ממצבם הרוחני. לאחר ההתגלות שבה ה' מסביר לאליהו שה' לא מתגלה **ברעש** (המזכיר לנו את הרושם הגדול של מעמד הכרמל, ואת מושג הקנאה בו אליהו דוגל) אלא **בדממה הדקה,** אליהו חוזר על טענותיו פעם נוספת, מילה במילה, ומראה בכך שהוא לא למד את המסר. מכאן, קצרה הדרך להחלפתו המיועדת של אליהו באלישע, בהמשך הפרק. ומצד שני, נראה שה' מקבל את גוף הטענות של אליהו, ובסדרת המינויים שאליהו יידרש לבצע – צפויה פורענות גדולה לישראל. 

בהולכו למנות את אלישע, אלישע עוזב את אביו ואמו ורץ אחרי אליהו בהתלהבות. בכך נסגר המעגל מתחילת הפרק – אליהו שהתייאש מתפקידו כנביא ואמר "לא טוב אנוכי **מאבותי",** חוזר לבצע את המוטל עליו בכריזמה שגורמת לאנשים אחרים לעזוב את **אבותיהם** בעקבותיו. אולי זה המרחב שבו הנביא יכול לפעול אף בתקופה שבה רוב העם עובד עבודה זרה: לא בתיקון כוחני של המציאות כולה, אלא במציאת האנשים הנכונים איתם אפשר לעבוד ולפתח את דור הנביאים הבא.

 ~ Nethanel Lasry: **מלכים א פרק כ – מלחמות אחאב ובן-הדד**

אחרי בריחת אליהו מתפקידו בפרק הקודם, הפרק שלנו חוזר לתאר את קורות אחאב, כאשר דמויותיהם של אליהו ואלישע נעדרות לגמרי מן הפרק. 

רוח אחרת מנשבת בפרקים שלנו. אחאב מכונה רוב הפעמים **מלך ישראל.** את ההתרחשויות מלווים **נביאים אלמוניים,** שאלמוניותם מודגשת בניסוחים "והנה נביא אחד" (כ, יג), "ואיש אחד מבני הנביאים" (כ, לה). אם בפרק הקודם אליהו אמר שהוא **הנביא היחיד שנותר לה',** בפרק אנחנו פוגשים נביאים שאפילו לא מוזכרים בשמם, ללמדנו שהיותם נביאי ה' לא מהווה עובדה חריגה או מיוחדת מדי.

מלחמת אחאב בבן הדד כוללת כמה שלבים, וכל אחד מהם זוקק ביאור: 1. הדרישות של בן הדד: מה ההבדל בין בקשת בן הדד הראשונה לבין השנייה ומדוע אחאב מסרב דווקא לבקשה השניה? 2. מפתיעה הבחירה של הקב"ה להושיע את אחאב, ובמיוחד לאור המצב הרוחני הקשה בו שרויה ממלכת אחאב. נימוק הקב"ה לישועה זו – "וידעת כי אני ה'" (כ, יג). 3. במערכה השנייה של המלחמה, הנימוק לישועה מאת ה' כבר לא מכוון לממלכת ישראל פנימה, אלא לקידוש ה' כלפי ארם: ארם התייחסו באופן אלילי לה', "אֱלֹהֵי הָרִים אֱלֹהֵיהֶם עַל כֵּן חָזְקוּ מִמֶּנּוּ" (כ, כג). 

סופה של המערכה השנייה ברחמיו של אחאב על בן הדד ובכריתת הסכם כלכלי לטובת שתי המדינות. תגובת הנביא לכך קשה מאוד, ועולה השאלה מדוע? מצורף חלק ממאמרו של **הרב אלחנן סמט** שדן במערכה השנייה של מלחמת אחאב ובן הדד. בקצרה, הוא מסביר שהגדרת המטרה של המערכה השנייה – קידוש ה' אל מול דברי הבלע של ארם – אמורה להגדירה גם את תוצאות המלחמה: ניצחון גורף על מלכות ארם, כיאה למלחמה שנעשית לשם ה' ולא למטרות ביטחוניות גרידא. בכך חטאו של אחאב דומה לחטאו של שאול, שבמלחמת עמלק שאמורה להיעשות לשם ה' – חמל על אגג ועל חלק מן השלל במקום להחרימם. כך אחאב חומל על בן הדד מתוך אינטרס כלכלי של ממלכתו, במקום לסיים את העבודה וכך להשלים את מטרתה המקורית של הלחימה "וידעתם כי אני ה'".

פרקנו מסתיים בסצנה משונה, בה נביא רוצה להמחיז לאחאב את דינו באמצעות **"משל שיפוטי".** לשם כך הוא מבקש מרעהו, בדבר ה', להכותו. רעהו מסרב, והוא הוכה על כך בעצמו. מה פשר הסצנה הזו? שימו לב לחזרתה המרובה של המילה **הכאה** ברצף פסוקים קצר זה – הן בבקשת הנביא והן בעונשו של הרע. הרב סמט מציע שאירוע זה משקף לנו הקוראים את המסר שמעביר ה' לאחאב: אף שמעשה הכאה, הן לרע הנביא והן לבן הדד – נראים לנו אכזריים ומיותרים, ה' הוא היודע את העתיד להתרחש, ולעתים ההכאה חוסכת דם מיותר שישפך בהמשך. בפרק כ"ב נראה שמותו של אחאב יהיה תוצאה של ניסיון לקחת מארם את הערים שהבטיחו להחזיר ולא השיבו, כתוצאה של ההסכם שבפרקנו: אירוע שהיה יכול להימנע אם היה אחאב מקשיב לרצון ה'.

‎ ~ Nethanel Lasry: הרב סמט - מלחמת אחאב ובן הדד.pdf • ‎46 pages ‎document omitted

 ~ Nethanel Lasry: **מלכים א פרק כא – כרם נבות ואמצעי החזרה בסיפור המקראי**

סיפור כרם נבות הוא סיפור מחריד על שחיטות שלטונית והתעללות באזרח הקטן. במבט ראשון נראה שכל האשמה היא על איזבל אשת אחאב, אבל הקב"ה ואליהו הנביא מאשימים את אחאב במלוא החומרה: "הֲרָצַחְתָּ וְגַם יָרָשְׁתָּ... הִנְנִי מֵבִיא אֵלֶיךָ רָעָה וּבִעַרְתִּי אַחֲרֶיךָ". אם  נדקדק בסיפור נזהה את האשמה של אחאב, אך תחילה נקדים לגבי אמצעי ספרותי חשוב: **חזרות.**

לתנ"ך יש מגוון דרכים לתאר עבורנו את מה שהתרחש: אנחנו יכולים לשמוע את הפרטים בזמן הווה מפי **המספר האובייקטיבי,** במה שמכונה **"איבר פעולה".** אנחנו יכולים לשמוע תכנון עתידי של מה שאמור לקרות, בנבואה, בפקודה או בבקשה, במה שמכונה **"איבר תחזית"**. ואפשר גם לשמוע דיווח מאוחר על מה שקרה, מפי אחת הדמויות, במה שמכונה **"איבר דיווח"**. 

לעתים התנ"ך מסתפק באחד האיברים: למשל שומעים ציווי מאת ה' והתנ"ך רק מוסיף "ויעש כן" או שאנחנו קוראים מה קרה, וכאשר מישהו מספר על כך פעם שניה רק כותבים "ויגד לו מרדכי את **אשר קרהו"** במקום לפרט, אבל לפעמים התנ"ך בוחר **לחזור ולתאר את אותו אירוע פעם שניה** או שלישית, ואז אנחנו מקבלים הצצה נדירה לדרך שבה הדמויות **חוו את האירועים,** או לדרך שבה הן בוחרות **לתאר אותם** הלאה. בסיפור שלנו יש שרשרת חזרות שמאירה את כל הסיפור באור חדש. 

אחאב פונה לנבות בהצעה נדיבה ומנומקת: "תְּנָה לִּי אֶת כַּרְמְךָ וִיהִי לִי לְגַן  יָרָק כִּי הוּא קָרוֹב אֵצֶל בֵּיתִי, וְאֶתְּנָה לְךָ תַּחְתָּיו **כֶּרֶם טוֹב מִמֶּנּוּ** אִם טוֹב בְּעֵינֶיךָ **אֶתְּנָה לְךָ כֶסֶף מְחִיר זֶה**" הוא מציע לנבות לקבל כרם טוב יותר או כסף מזומן. נבות משיב גם הוא תשובה מנומקת עם שני חלקים: "וַיֹּאמֶר נָבוֹת אֶל אַחְאָב **חָלִילָה לִּי מֵה'** מִתִּתִּי אֶת **נַחֲלַת אֲבֹתַי** לָךְ". נבות לא מוכן לוותר על נחלת אבותיו **מתוך סיבה דתית**. 

התנ"ך מתאר לנו את תגובת אחאב, ודרך התיאור אנחנו יכולים לראות מה אחאב באמת **שמע** מהתגובה של נבות: "וַיָּבֹא אַחְאָב אֶל בֵּיתוֹ סַר וְזָעֵף עַל הַדָּבָר אֲשֶׁר דִּבֶּר אֵלָיו נָבוֹת הַיִּזְרְעֵאלִי וַיֹּאמֶר לֹא אֶתֵּן לְךָ אֶת נַחֲלַת אֲבֹתָי". אחאב לא מתחשב בנימוק הדתי, והאוזניים שלו שמו לב רק לנימוק השבטי. בעיני אחאב כבוד השבט לא מצדיק את הסירוב ולכן הוא סר וזעף. 

כאשר הוא מספר לאיזבל מה קרה אנחנו רואים שינויים נוספים. בתיאור ההצעה שלו לנבות הוא מחליף בין הסדר של ההצעה לכסף להצעה לכרם חלופי, משמיט את ההצעה הנדיבה לכרם טוב יותר, ומזכיר במקומה הצעה לסתם כרם אחר: "כִּי אֲדַבֵּר אֶל נָבוֹת הַיִּזְרְעֵאלִי וָאֹמַר לוֹ תְּנָה לִּי אֶת  כַּרְמְךָ בְּכֶסֶף אוֹ אִם חָפֵץ אַתָּה אֶתְּנָה לְךָ כֶרֶם תַּחְתָּיו". כפי שנראה מהמשך הסיפור, איזבל היא מלכה קשוחה שלועגת לרכרוכיות של אחאב, והוא מפחד ממנה. הוא לא רוצה לספר לה שהתחנן בפני אחד מנתיניו ולכן מסתיר ממנה פרטים על נדיבות ההצעה שלו.

השינוי המשמעותי יותר הוא בתשובה של נבות – בלי נימוק בכלל: "וַיֹּאמֶר לֹא  אֶתֵּן לְךָ אֶת כַּרְמִי". לא נימוק שבטי ולא נימוק דתי, רק עקשנות מעצבנת. התגובה של איזבל נחרצת: "וַתֹּאמֶר אֵלָיו אִיזֶבֶל אִשְׁתּוֹ אַתָּה עַתָּה תַּעֲשֶׂה מְלוּכָה עַל יִשְׂרָאֵל קוּם אֱכָל לֶחֶם וְיִטַב לִבֶּךָ **אֲנִי אֶתֵּן לְךָ אֶת כֶּרֶם נָבוֹת הַיִּזְרְעֵאלִי".**  המשך הסיפור כולל תחבולה מרושעת ומפורטת, ואנחנו מבינים לפרטי פרטים מה עשתה איזבל. בשונה מאיתנו, אחאב לא שומע שום דבר על התהליך אלא רק את התוצאה הסופית "קוּם רֵשׁ... כִּי אֵין נָבוֹת חַי כִּי מֵת". בלי לשאול מה הפרטים הוא קם ויורש את השדה. 

הנביא מאשים את אחאב בחומרה. אחאב מכניס לעם ישראל מלכה שמולכת בסגנון הצידוני ושהוא עצמו פוחד ממנה. הוא מציג בפניה סיפור חצוי ומטעה, וכאשר היא מבצעת את זממה הוא ממהר לרשת את השדה. הוא לא יכול לטעון שזה לא אשמתו, זה נכון שהוא לא עשה כלום בידיו, אבל מבחינה מוסרית — גם רצח וגם ירש.

 ~ Nethanel Lasry: **מלכים א פרק כב - היחס בין ישראל ויהודה**

בתקופת אסא ממלכות יהודה וישראל היו במלחמה קשה, עד שאסא נאלץ לשתף פעולה עם ארם נגד ישראל. מאז התחלף השלטון בממלכת ישראל, ויהושפט בנו של אסא, מנהל מערכת יחסים קרובה עם אחאב מלך ישראל: הם יוצאים יחד למלחמה נגד ארם, והוא לוקח את בתו של אחאב — עתליה, להיות אישה לבנו — יהורם. 

בספר מלכים מתוארת המלחמה המשותפת נגד ארם מהזווית של אחאב, והשלום מתואר בשני פסוקים בודדים בפסקת התיאור של יהושפט: **"וַיַּשְׁלֵם יְהוֹשָׁפָט עִם־מֶלֶךְ יִשְׂרָאֵל**... יְהוֹשָׁפָט עָשָׂה אֳנִיּוֹת תַּרְשִׁישׁ לָלֶכֶת אֹפִירָה לַזָּהָב וְלֹא הָלָךְ כִּי־נִשְׁבְּרוּ אֳנִיּוֹת בְּעֶצְיוֹן גָּבֶר׃ אָז אָמַר אֲחַזְיָהוּ בֶן־אַחְאָב אֶל־יְהוֹשָׁפָט יֵלְכוּ עֲבָדַי עִם־עֲבָדֶיךָ בָּאֳנִיּוֹת **וְלֹא אָבָה יְהוֹשָׁפָט".** יהושפט עשה שלום, ובסוף ימיו לא רצה לשתף פעולה עם אחזיהו מלך ישראל, אך מה היה באמצע? 

בספר דברי הימים יש פירוט גדול יותר, וגם אמירה אידיאולוגית הרבה יותר חריפה. כאשר יהושפט חוזר מהמלחמה הכושלת נגד ארם פוגש בו הנביא יהוא בן חנניה ושואל: "הֲלָרָשָׁע לַעְזֹר וּלְשֹׂנְאֵי ה' תֶּאֱהָב וּבָזֹאת עָלֶיךָ קֶּצֶף מִלִּפְנֵי ה'" (דה"ב יט, ב). וגם סיפור האוניות מתואר בהרחבה. בדברי הימים מתואר שהאוניות נוצרו מלכתחילה בשיתוף פעולה עם אחזיה, ואחרי שנשברו פעם אחת יהושפט קיבל נבואת תוכחה ובאמת החליט לא לחדש את העבודות. 

מצד אחד אנחנו נרגשים לשמוע על האחדות. שלום בין ישראל ליהודה היא תחילת הדרך להחזרת העם כולו לממלכה מאוחדת. מצד שני, ההתחברות של יהושפט למלכי ישראל הרשעים, **יכולה להשפיע עליו לרעה.**

יהושפט ניסה לפצל: בעניינים מדיניים הוא היה בברית עם ממלכת ישראל, ובעניינים דתיים הלך בדרך שלו. בכל זאת הנביא לא אוהב את זה. יש אנשים שאי אפשר להיות איתם בברית, ולברית הזו יש מחירים דתיים משמעותיים. בסוף הסיפור שבפרק שלנו, בסוף ימי יהושפט, נראה שהוא מקבל את הדין ומסרב לשתף פעולה עם האוניות של אחזיה. 

אבל הסוף האמיתי של הסיפור ממשיך בימי יהורם בנו, מלך יהודה שלומד מדרכם של מלכי ישראל, ובמלכים ב' פרק י"א כשנגלה מיהי עתליה. יהורם חתן אחאב הולך בדרכי מלכי ישראל ועתליה בת אחאב כמעט והשמידה את כל שושלת בית דוד. דרכיהם הרעות של מלכי ישראל, העבודה זרה והרציחות הפוליטיות, חדרו לממלכת יהודה. 

היחס הנכון בין עקשנות דתית, להט, והגבהת החומות, לבין אחדות, אהבה וקירוב לבבות הוא יחס מורכב. קשה לקבל הנחיה כללית מוחלטת וברור שכל מקרה הוא לגופו, עם רווחים ומחירים משלו. אבל בסיפור שלנו יש הנחיה כללית — **בחבירה לרשע יש מחירים כבדים,** וצריך לעשות אותו בזהירות רבה אם בכלל.

 ~ Nethanel Lasry: מצורף קישור לשיעור של **הרב מדן** מימי העיון בתנ"ך שעוסק גם הוא בסוגיית החיבור של יהושפט לממלכת אחאב

https://soundcloud.com/hakhel/mp3-12?utm_source=clipboard&utm_medium=text&utm_campaign=social_sharing ‎<This message was edited>

 ~ Nethanel Lasry: רוצה להקיף את התנ"ך, להיות חלק מחבורה שלומדת תנ"ך, ולקבל כלים להעמקה בתנ"ך? 

**ב"שניים ליום"** מתחילים מחר את **ספר מלכים ב** — ואתם מוזמנים להצטרף אלינו **ולסיים בשנה אחת את התנ"ך** כולו!

בקבוצה נשלח אפשרויות להרחבה על ההספק היומי: המלצות לשיעורים ומאמרים, נקודות למחשבה והרחבה, ורעיונות קצרים. כך שתהיה אפשרות מעבר ללימוד הבקיאות גם לעיין ולהעמיק ככל שתרצו והזמן יאפשר. 

https://chat.whatsapp.com/KZLlcSXiP9VDQyreP8qOhN

 ~ Nethanel Lasry: **מלכים ב פרק א – אחזיה, בעל זבוב ושליחת השליחים לאליהו**

סיפור המלוכה הקצרה של אחזיה (בנו של אחאב) מתפרס על פני פרק אחד בלבד, אבל מצוי בו סיפור משמעותי מאוד, שמשקף יסודות רבים מהוויכוח המתמשך שבין בית אחאב לבין אליהו הנביא. נדגיש שלושה יסודות מתודיים משמעותיים שעולים בפרק, ודרכם נעסוק בסיפור.

1. **מילים מנחות – עליה וירידה:** בפרק חוזרות פעמים רבות המילים **עלה** ו **ירד,** והן משקפות הרבה מן המתרחש בפרק: מי נמצא למעלה ומי למטה – המלך או הנביא?. 2. **החזרה בסיפור המקראי:** הסיפור המרכזי בפרק מתאר את שליחת שרי החמישים וחמישיהם לאליהו. הסצנה המרכזית חוזרת על עצמה לא פחות **משלוש פעמים.** עצם החזרתיות של הסיפור משקפת את עומק הבעיה של אחזיה. והשינויים הקטנים שבין סצנה לסצנה, משמעותיים גם הם להבנת המתרחש. 3. **היחס בין אחריות המלך לאחריות שליחיו:** שאלה שמעסיקה את גם את קורא סיפור נבות היא על מי מוטלת האשמה: על אחאב שחמד את הכרם? על איזבל אדריכלית העוול? או שמא על השליחים עדי השקר והמוציאים לפועל? גם בפרקנו, שאלת אחריותם ובחירותיהם של עבדי המלך, תופסת מקום נכבד מאוד.

הפרק נפתח **בנפילתו** של אחזיה כאשר היה **בעלייתו,** וממשיך בנבואת ה' על כך שהמלך **לא ירד** ממיטת החולי אשר **עלה עליה.** נפילתו וירידתו של אחזיה מסמלות כמובן את שקיעתו הקרבה של בית אחאב כולו, ובהתאם לנבואת אליהו לבית אחאב שבפרק כ"א. לאחר נופלו למיטת חוליו, אחזיה שולח מלאכים שידרשו **בבעל זבוב** האם יחיה מחוליו. עבודת הבעל כל כך מושרשת בבית אחאב, שאפילו מתוך חוליו מבקש אחזיה לדרוש בבעל. ה' שולח את אליהו שיוכיח **את השליחים:** "הַמִבְּלִי אֵין אֱלֹהִים בְּיִשְׂרָאֵל **אַתֶּם הֹלְכִים** לִדְרֹשׁ בְּבַעַל זְבוּב" (א, ג). יצוין לשבחם של השליחים שנבואת אליהו גורמת להם **לשוב על עקבותיהם** להפתעתו הרבה של אחזיה. במוסרם את נבואת אליהו לאחזיה, הם משנים את הניסוח ומאשימים את המלך עצמו: "כֹּה אָמַר ה' הַמִבְּלִי אֵין אֱלֹהִים בְּיִשְׂרָאֵל **אַתָּה שֹׁלֵחַ** לִדְרֹשׁ בְּבַעַל זְבוּב" (א, ו). 

אחזיה בניגוד לשליחיו לא הפנים את המסר, ומנסה לשלוח אנשי צבא לאליהו. הסצנה בין שרי הצבא לאליהו מדויקת מאוד: ניתן לשים לב שאליהו **יושב בראש ההר** ושר הצבא נדרש **לעלות אליו.** אבל בדבריו לאליהו הוא מנסה לשדר מסר הפוך: "אִישׁ הָאֱלֹהִים **הַמֶּלֶךְ דִּבֶּר רֵדָה"** (א, ט) – המלך הוא הקובע, והוא אמר שאתה צריך **לרדת!** תגובתו של אליהו חדה מאוד, והוא **מוריד** אש מן השמים על המפקד וחייליו. מפקד המשלחת הבאה חצוף עוד יותר (וזה מסמל גם את חוצפתו הגוברת של אחזיה שממשיך לנסות להתעמת עם אליהו) – הוא אפילו **לא עולה אל אליהו** אלא צועק לו מרחוק **ובניסוח פוקד** עוד יותר: **"כֹּה אָמַר הַמֶּלֶךְ מְהֵרָה רֵדָה"** (א, ט); **כה אמר** המלך – תבנית ששמורה בדרך כלל לדבר נביא בשם ה', ו"מהרה רדה" – עוד יותר מצווה מ"רדה" של השליח הקודם. אנו רואים, אם כן, שהשליחים בשתי המשלחות הראשונות משקפים היטב את הלך הרוח של אחזיה, והם אכן נענשים על כך. אנשי המשלחת השלישית כבר **לומדים את המסר** (בניגוד למשלחם) ומכירים בעליונותו של אליהו: "וַיַּעַל וַיָּבֹא שַׂר הַחֲמִשִּׁים הַשְּׁלִישִׁי **וַיִּכְרַע עַל בִּרְכָּיו** לְנֶגֶד אֵלִיָּהוּ וַיִּתְחַנֵּן אֵלָיו" (א, יג).

 ~ Nethanel Lasry: **מלכים ב פרק ב – אליהו עולה בסערה השמימה**

ללא התראה מוקדמת עבורנו הקוראים, הפרק נפתח בהצהרה: **"וַיְהִי בְּהַעֲלוֹת ה' אֶת אֵלִיָּהוּ בַּסְעָרָה הַשָּׁמָיִם"** (ב, א), וכך אנו מגלים על הפלא העתיד להתרחש בהמשך הפרק עוד לפני שהסיפור מתחיל. למרות זאת, הסיפור נושא אופי סודי ומותח. בדומה אלינו הקוראים, גם הנביאים שפוגשים את אליהו ואלישע כבר יודעים מה עתיד להתרחש: "וַיֵּצְאוּ בְנֵי הַנְּבִיאִים... אֶל אֱלִישָׁע וַיֹּאמְרוּ אֵלָיו **הֲיָדַעְתָּ כִּי הַיּוֹם ה' לֹקֵחַ אֶת אֲדֹנֶיךָ מֵעַל רֹאשֶׁךָ"** ובכל זאת אלישע בתגובתו מנסה לשמור על מעטה הסודיות: "וַיֹּאמֶר גַּם אֲנִי יָדַעְתִּי **הֶחֱשׁוּ"** (ב, ג) – כולם יודעים, ובכל זאת הדבר נשאר מתחת לפני השטח ולא מדובר בקול. 

במוקד עלילת הסיפור של עליית אליהו בסערה השמימה, מצויות שתי דינמיקות חשובות: 1. זו שבין **אליהו ואלישע.** 2. זו שבין **אלישע לבני הנביאים.** שתיהן מכוונות אל מקום אחד: כניסתו של אלישע לנעליו הגדולות של אליהו. **הרב אלחנן סמט** בדבריו המצורפים עומד על כמה מסגרות מבניות חשובות בפרק: 1. פסגת העלילה בעליית אליהו השמימה, כאשר עד אליה ההתרחשות היא בנסיונו העיקש של אלישע לדבוק במורו לנבואה, ואחריה ההתרחשות ממוקדת בהוכחת מעמדו של אלישע כנביא בדרגתו של מורו ורבו. 2. שתי מערכות היחסים כוללות דו-שיח שחוזר על עצמו בתבנית של שלושה וארבעה (תבנית חוזרת במקרא, שבה שלושת האיברים הראשונים חוזרים על עצמם וברביעי מגיע הפאנץ').

שלוש פעמים, אליהו מבקש מאלישע שישאר במקומו (בגלגל, בבית אל וביריחו) ולא יצטרף אליו אל התחנה הבאה. ככל הנראה, אליהו רצה לצאת אל מסעו לבדו. אולי בדומה לניסיונו לברוח ממקום יישוב ומתפקידו, כפי שראינו בבורחו לאחר מעמד הר הכרמל. אלישע מתעקש ונשבע שלוש פעמים: **"חַי ה' וְחֵי נַפְשְׁךָ אִם אֶעֶזְבֶךָּ".** לאחר הפעם השלישית, אליהו כנראה מתרצה, ומשלב זה מודגשת המילה **שניהם** - הם נמצאים **יחד, כפי שרצה אלישע.** שאיפתו זו של אלישע מתבטאת באופן מזוקק ברגע השיא שלפני עליית אליהו "וַיֹּאמֶר אֱלִישָׁע **וִיהִי נָא פִּי שְׁנַיִם בְּרוּחֲךָ אֵלָי"** - אלישע רוצה להיות לא רק **המחליף** של אליהו, אלא גם **ממשיכו.** לאחר מכן, רכב **האש** וסוסי **האש** (האש, שמצלצלת לנו את קנאותו של אליהו מהסיפורים בהם השתמש באש) - **מפרידים בין שניהם** - וזו נקודת המפנה. אלישע **רואה** את אליהו עולה ובכך יודע שזכה לרוחו של אליהו, ואז **וְלֹא רָאָהוּ עוֹד** - אלישע נשאר לבדו.

מכאן, אלישע ישחזר מופתים רבים שעשה אליהו, וכך יווכחו הנביאים ויצהירו "וַיֹּאמְרוּ **נָחָה רוּחַ אֵלִיָּהוּ עַל אֱלִישָׁע"** (ב, טו). אמנם, סצנת המעבר בין אליהו לאלישע מדגישה גם את ההבדלים ביניהם, ומזכירה לנו מדוע הוחלף אליהו. אליהו בסיום תפקידו, עובר בתחנות כניסתם של בני ישראל לארץ, **רק במסלול ההפוך:** מן הגלגל לבית אל, משם ליריחו, משם לחציית הירדן (כמו יהושע ומשה) – ומשם הוא יוצא מן התמונה. אליהו כנביא, ויתר על עם ישראל. אלישע לאחר עזיבת אליהו עושה את המסלול חזרה: מן הירדן ליריחו ומשם פנימה אל תוך הארץ. גם במעשיו, אלישע מהווה תמונת ראי של אליהו: בעוד נבואתו הראשונה של אליהו הייתה על **עצירת גשמים,** פעולתו הראשונה של אלישע היא **ריפוי המים** של העיר יריחו. אם כן, הפרק מראה שמצד אחד, אלישע **זוכה לעוצמתו של אליהו רבו,** ומצד שני הוא לוקח אותה אל המקום הנדרש (כפי שעוד נראה): שימוש בכוחות הנבואה לטובת **עזרה וישועה לעם ישראל.**

‎ ~ Nethanel Lasry: עליית אליהו בסערה - הרב סמט.docx • ‎12 pages ‎<attached: 00001000-עליית אליהו בסערה - הרב סמט.docx>

 ~ Nethanel Lasry: **מלכים ב פרק ג – מצבת מישע**

התנ"ך מספר לנו על המרד של מישע מלך מואב בישראל: "וּמֵישַׁע מֶלֶךְ מוֹאָב הָיָה נֹקֵד וְהֵשִׁיב לְמֶלֶךְ יִשְׂרָאֵל מֵאָה אֶלֶף כָּרִים וּמֵאָה אֶלֶף אֵילִים צָמֶר:  וַיְהִי כְּמוֹת אַחְאָב וַיִּפְשַׁע מֶלֶךְ מוֹאָב בְּמֶלֶךְ יִשְׂרָאֵל", ולאחר מכן על מסע העונשים שיהורם בן אחאב מלך ישראל מנסה לבצע בעזרת יהושפט מלך יהודה. 

את הרקע לאירועי הפרק שלנו אפשר למצוא **במצבת מישע,** תגלית ארכיאולוגית שהתגלתה בדיבון ב1868 ונחשבת לעדות החוץ מקראית הראשונה לאירועים שמתוארים בתנ"ך (מצורפת תמונה, והתוכן של המצבה).  מלכי קדם נהגו לייצר לעצמם מצבות ניצחון שמתארות הישגים משמעותיים, והמצבה הזו מתארת את הנצחונות ומפעלי הבנייה של המלך מישע כנגד ממלכת ישראל. 

מישע מלך מואב מתאר איך עומרי מלך ישראל כבש את מואב ושיעבד אותם: "עָמְרִי מֶלֶך יִשְרָאֵל, וַיְעַנוּ אֶת מֹאָב יָמִן (=ימים) רַבִּן (=רבים), כִּי יֶאֱנַף כּמֹש בְּאַרְצֹה". כיבוש זה של ארץ מואב הוא כנראה משמעות הביטוי שמוזכר לגבי עמרי "וּגְבוּרָתוֹ אֲשֶׁר עָשָׂה" (מלכים א טז, כז). מישע מספר איך בנו של עמרי חשב שגם הוא ישלוט בהם, אך המואבים זכו "וַיְשִבֶהָ כּמֹש בְּיָמַי". המצבה מתארת את הערים אותן כבש והטקטיקות בהן השתמש, ערים אותן ביצר, ואת הרכוש שהקדיש לאלוהיו, כמוש ועשתר.  

כמה נקודות שאפשר לשים לב אליהן: 

1. **היחס לכמוש**: כמוש הוא העבודה זרה של מואב. המצבה מגלה לנו פרספקטיבה אחרת על המאורעות, וגם מלך מואב מתייחס לאלהיו כאלהים שמתגלה בהיסטוריה ושולט בהיסטוריה בדומה לביטויים ולתפיסה התיאולוגית שיש לנו כלפי הקב"ה בתנ"ך. הוא כותב שכיבוש עמרי היה כאשר "ויתאנף כמוש בארצו", שהכיבוש חזרה היה בגלל שכמוש החליט להשיב למואבים את ארצם ושהוא מקבל הוראות מכמוש איפה לתקוף ומתי: "וַיֹאמֶר לִי כְּמֹש: לֵךְ אֱחֹז אֶת נְבֹה עַל יִשְרָאֵל. וַאֶהֱלֹך בַּלֵּלָה וַאֶלְתָחֵם (=אלחם) בָּה מִבְּקֹעַ הַשַחֲרִת (=עלות השחר) עַד הַצָהֳרָם". 

2. **איזכור בית דוד**: ייתכן ויש בכתובת איזכור גם למלכות דוד. מסופר איך "וָאֵשְבְּ מִשָם אֶת **אֲרִאֵל דָוִדֹה,** וַאֶסְחֲבֵהֻ לִפְנֵי כּמֹש בַּקִריָת". יש דעות שמשמעות הביטוי "אריאל" הוא 'גיבור', כמו "הוּא הִכָּה אֵת שְׁנֵי אֲרִאֵל מוֹאָב" (שמו"ב כג, כ). לפי זה, יש שהציעו שהכוונה לגיבור מממלכת יהודה שבא לסייע, ושמישע לכד אותו בשבי. 

3. **מתי התחיל המרד**: בכתובת מופיע שהמרד התחיל בימי בנו של עמרי, כלומר אחאב. לכאורה הדברים מנוגדים למתואר בפרק שלנו, שהמרד של מישע התחיל רק בימי יהורם: "וַיְהִי כְּמוֹת אַחְאָב וַיִּפְשַׁע מֶלֶךְ מוֹאָב בְּמֶלֶךְ יִשְׂרָאֵל". בסדרת עולם התנ"ך **פרופ' עודד בוסתנאי** מציע על פי הכתוב בתנ"ך ועל פי עדויות שונות את השתלשלות האירועים הבאה: דוד כבש את מואב, ובעת התפלגות הממלכה או בעקבות מסע שישק מלך מצרים המואבים מרדו והכריזו עצמאות. עמרי מלך ישראל ייצב את השלטון וכבש את מואב מחדש. הוא כבש את רוב השטח, השאיר את השלטון המואבי בעיר דיבון, וגבה מס. בימי אחאב ובעת התגברות הלחץ הצבאי מצד ארם המואבים פרקו עול והפסיקו לשלם מיסים, וכן התחילו לבצר יישובים מואביים. בעת מותו של אחאב בקרב נגד ארם המואבים ניצלו את המפלה, רק אז יצאו לקרב צבאי וכבשו במתקפות פתע מהירות את הערים המתוארות בכתובת, וזהו הרקע למסע הענישה של יהורם בפרק שלנו.

 ~ Nethanel Lasry: למעוניינים מצורף התעתיק של הכתובת. השפה המואבית דומה לשפה העברית ואת רוב המילים ניתן לפענח בקלות. התעתיק מסודר לפי סדר השורות במצבה, ושימו לב שפעמים רבות מילים חצויות בין השורות וממשיכות גם בשורה הבאה (למשל המילה בסוף השורה הראשונה היא "הדיבני" על שם העיר דיבון): 


אָנֹכִ מֵשַע בֶּן כּמֹשִ מֶלֶך מֹאָב הַדִ
יבֹנִי. אָבִי מָלַך עַל מֹאָב שְלֹשִן שָת וְאָנֹךִ מָלַכְ

תִי אַחַר אָבִי. וָאַעַש הַבָּמָת זֹאת לִכְמֹש בַּקִרְחֹה בָּמַ
שַע כִּי הֹשִעַנִי מִכָּל הַמְלָכִן וְכִי הֶרְאַנִי בְּכָל שׂנְאַי. עָמְרִ
י מֶלֶך יִשְרָאֵל, וַיְעַנוּ אֶת מֹאָב יָמִן רַבִּן, כִּי יֶאֱנַף כּמֹש בְּאַרְ

צֹה. וַיַחֲלִיפֹה בּנֹה וַיֹאמֶר גַם הֻא: אֲעַנֵו אֶת מֹאָב. בְּיָמַי אָמַר כֵּ.
וַאֵרֶא בֹּה וּבְבֵתֹה. וְיִשְרָאֵל אָבֹד אָבַד עֹלָם. וַיִרַש עֹמְרִי אֶת אֶרֶ
ץ מְהֵדְבָא, וַיֵשֶב בָּה יָמֵהֻ וַחֲצִי יְמֵי בּנֹה אַרְבָּעִן שָת, וַיְשִ
בֶהָ כּמֹש בְּיָמַי. וָאֵבֶן אֶת בָּעַלְמְעֹן וַאַעַש בָּה הָאָשוּח. וַאֵבֶן
אֶת קִרְיָתֵן. וְאִש גָד יָשַב בְּאֶרֶץ עֲטָרֹת מֵעֹלָם. וַיִבֶן לֹה מֶלֶך יִ

שְרָאֵל אֶת עֲטָרֹת. וַאֶלְתָחֵם בַּקִר וַאֹחֲזֶהָ, וַאֶהֱרֹג אֶת כָּל הָעָם [..מ
הַקִרְיָת לִכְמֹש וּלְמֹאָב. וָאֵשְבְּ מִשָם אֶת אֲרִאֵל דָוִדֹה, וַאֶסְ
חֲבֵהֻ לִפְנֵי כּמֹש בַּקִריָת. וָאֹשִב בָּה אֶת אִש שָרֹן וְאֶת אִש
מָחֳרָת. וַיֹאמֶר לִי כְּמֹש: לֵךְ אֱחֹז אֶת נְבֹה עַל יִשְרָאֵל. וַאֶ
הֱלֹך בַּלֵּלָה וַאֶלְתָחֵם בָּה מִבְּקֹעַ הַשַחֲרִת עַד הַצָהֳרָם וַאֹחֲ
זֶהָ, וַאֶהֱרֹג כֻּלָה, שִבְעַת אֲלָפִן גְבָרִן וְגֻרִן וּגְבָרֹת וְגֻרֹ

ת וּרְחָמֹת, כִּי לְעַשְתָר כְּמֹש הֶחֱרַמְתִהָ. וַאֶקַח מִשָם אֶ
לֵי יהוה וַאֶסְחַבהֵם לִפְנֵי כְּמֹש. וּמֶלֶךְ יִשְרָאֵל בָּנָה אֶת
יַהַץ וַיֵשֶב בָּה בְּהִלְתָחֲמֹה בִּי, וַיְגַרְשֵהֻ כְּמֹש מִפָּנַי. וָ
אֶקַח מִמֹאָב מָאתֵן אִש כָּל רָשֵהֻ וָאֶשָאֵהֻ בְּיַהַץ וַאֹחֲזֶ הָ
לָסֶפֶת עַל דִיבֹן. אָנֹךִ בָּנִתִי קִרְחֹה, חֹמַת הַיַעֲרֵן, וְחֹמַת
הָעֹפֶל. וְאָנֹךִ בָּנִתִי שְעָרֵיהָ וְאָנֹךִ בָּנִתִי מִגְדְלֹתֶהָ, וְאָ

נֹךִ בָּנִתִי בֵּת מֶלֶךְ, וְאָנֹךִ עָשִתִי כִּלֵאי הָאָשיִן בְּקֶרֶב
הַקִר. וּבֹר אֵן בְּקֶרֶב הַקִר בּקִרְחֹה. וַאֹמַר לְכָל הָעָם: עֲשוּ לָ
כֶם אִש בֹּר בְּבֵתֹה. וְאָנֹךִ כָּרִתִי הַמִכְרְתָת לַקִרְחֹה בְּאַסִרֵ
י יִשְרָאֵל. אָנֹךִ בָּנִתִי עֲרֹעֵר, וְאָנֹךִ עַשִתִי הַמְסִלָת בְּאַרְנֹן.
אָנֹךִ בָּנִתִי בֵּת בָּמֹת כִּי הָרֻס הֻא. אָנֹךִ בָּנִתִי בֶּצֶר כִּי עִיִן

ש דִיבֹן חֲמִשִן, כִּי כָל דִיבֹן מִשְמַעַת. וְאָנֹךִ מָלַכְ

תִ מְאַת בַּקִרִן אֲשֶר יָסַפְתִי עַל הָאָרֶץ. וְאָנֹךִ בָּנִתִ

דְבָא, וְדִבְלָתֵן וּבֵת בַּעַלְמְעֹן, וָאֶשָא שָם אֶת

...] צֹאן הָאָרֶץ. וְחוֹרֹנֵן יָשַב בָּה ב[...

...וַיֹ]אמֶר לִי כְּמֹש: רֵד הִלְתָחֵם בְחוֹרֹנֵן. וַאֵרֵד [וַאֶלְתָחֵ

ם בַּקִר וַאֹחֲזֶהָ וַיְשִבֶ]הָ כְּמֹש בְּיָמַי. ועל  משם עש[

...]שת שדק ואנ[כ...

‎ ~ Nethanel Lasry: ‎<attached: 00001004-PHOTO-2023-12-08-08-29-07.jpg>

 ~ Nethanel Lasry: **מלכים ב פרק ד – האישה השונמית**

סיפור האישה השונמית הוא סיפור על נס שמסתבך, ובספרו (קריאה ספרותית במקרא: סיפורי נביאים) **פרופ' אוריאל סימון** מציע שהרעיון בסיפור הוא להציג מגבלות לכוח של אלישע הנביא, ולהראות שגם לאיש הא–להים יש חולשות אנושיות.  

הסיפור נפתח בכך שהאישה השונמית מזהה את קדושתו של אלישע ומקדישה מאמצים כדי לדאוג לאירוח מושלם עבורו. אלישע מבקש לגמול לה ומציע שיפעיל את קשריו הפוליטיים עבורה, אך היא מסרבת. בשלב השני גיחזי מגלה לו מה באמת חסר לאישה: בן. בשונה מסיפורי 'פקידת עקרה' אחרים בתנ"ך, בהם אנחנו נחשפים לעקרות האישה כבר מתחילת הסיפור, כאן התנ"ך דוחה את המידע לאמצע הסיפור כדי שלא נחשוד שהאירוח המעולה של האישה נבע משיקולים זרים. 

אלישע מתלהב מהרעיון, ובתור איש א–להים עם יכולות ניסיות מופלאות עובר בקלות מהמישור של הטובות הפוליטיות למישור הטובות הניסיות. האישה שומעת את ההצעה ודוחה גם אותה בנימוס ובנחרצות "אַל אֲדֹנִי אִישׁ הָאֱ–לֹהִים אַל תְּכַזֵּב בְּשִׁפְחָתֶךָ". לא סביר שמשמעות המילה "תכזב" היא "תשקר" ושהאישה מקפקפת בכנות של אלישע או ביכולתו הניסית, שהרי היא יודעת שהוא איש א–להים ומפגינה אמונה גמורה לאורך כל הסיפור. סביר יותר שמשמעות המילה תכזב היא "תעורר תקוות שווא", שמתוך ענווה דתית היא לא חושבת שמגיע לה. כמו שלא רצתה התערבות בחייה במישור הפוליטי, היא לא מבקשת התערבות גם במישור הא–להי. אלישע מתעלם מתגובתה של האישה ומכריז שהיא תקבל בן. הבטחתו של אלישע מתגשמת, זוהי הוכחה נוספת לגדלותו של אלישע בעשיית ניסים, ובכך נגמר החלק הראשון של הסיפור. 

בתור קוראים אנחנו מופתעים לגלות שיש חלק שני לסיפור. חששה של האישה מתקוות שווא מתגשם והילד אכן מת על ברכיה. היא אמנם " חֹבֶקֶת בֵּן" כפי שהבטיח אלישע, אבל בן מת ולא חי. מתוך אמונה גדולה ביכולותיו של אלישע האישה משכיבה את הבן על מיטת איש הא–להים (כפי שעשה אליהו לבן שהוא החיה), ויוצאת אל אלישע בדחיפות. 

במפגש עם אלישע האישה מתעקשת שלא לספר את פרטי המקרה לגיחזי אלא מחכה עד שתגיע לאלישע. לאלישע עצמו היא לא אומרת שהבן מת, אלא רק אומרת שביקשה ממנו לא לטעת בה תקוות שווא, ואלישע מבין את המסר מעצמו: " וַתֹּאמֶר הֲשָׁאַלְתִּי בֵן מֵאֵת אֲדֹנִי הֲלֹא אָמַרְתִּי לֹא תַשְׁלֶה אֹתִי". האישה לא ביקשה נס, אבל עכשיו כשהוא קרה היא רואה באלישע אחראי לדאוג לקיומו המתמשך. 

למרות שאלישע שולח את גיחזי עם המשענת ובטוח שקדושתו הנסית יכולה להשפיע גם מרחוק האישה בכל זאת מתעקשת לקבל שירות אישי מאלישע ולא על ידי שליח: "וַתֹּאמֶר אֵם הַנַּעַר חַי ה' וְחֵי נַפְשְׁךָ אִם אֶעֶזְבֶךָּ". אלישע מתרצה ומתגלה שגם הפעם האישה צדקה וגיחזי לא הצליח להחיות את הנער. רק אחרי שאלישע עצמו מתפלל, ומתחבר לנער בעצמו, הנער קם לתחיה, האישה לוקחת אותו ויוצאת. 

סימון טוען שסיפור זה הוא סיפור על מגבלות הכוח של אלישע ומנוגד לשאר סיפורי הנסים הקצרים של אלישע בפרקים האלו. אלישע בטוח ביכולותיו הניסיות ופועל באופן עצמאי. בלי להתייעץ עם ה', ובלי להזכיר את ה'. הוא בטוח שהוא יכול להעניק לאשה בן ומעניק. הוא לא מפיג את חששותיה שאינה ראויה לנס, ובעצם שאלישע לא יכול להחליט לבדו לתת לה ילד, וחששותיה מתגלים כמוצדקים. בשביל לתקן את הבעיה אלישע שולח את המשענת שלו לעשות את העבודה במקומו ובטוח שכמו שהועילו בסיפורים אחרים (למשל סיפור השמן בפרק שלנו) יועילו כוחותיו מרחוק גם פה. אבל הסיפור מדגיש את הסכנה של איש א–להים שבטוח כוח יתר בכוחו, ורק אחרי שאלישע מתפלל לה', ורק אחרי שמתקרב בעצמו, נענה והילד חוזר לחיים.

 ~ Nethanel Lasry: **מלכים ב פרק ה – צרעת נעמן**

סיפור נעמן הוא סיפור חריג ברצף ספר מלכים. מה פתאום נביא ה' מעם ישראל משקיע כל כך בריפוי שר הצבא הארמי, ומדוע המקרא מקדיש להתרחשות זו פרק שלם? גם גחזי תמה על יחסו של אלישע לנעמן, באומרו בביקורת מרומזת: "הִנֵּה חָשַׂךְ אֲדֹנִי אֶת נַעֲמָן **הָאֲרַמִּי הַזֶּה** מִקַּחַת מִיָּדוֹ אֵת אֲשֶׁר הֵבִיא" (ה, כ) – גחזי מאוכזב מדחיית המתנות אבל מדגיש את היותו של נעמן "הארמי הזה" - **האויב.** לא רק שאתה מרפא את שר צבא האויב, אתה גם לא מנצל את ההזדמנות כדי לרושש אותו? כל זה ובחינם?

נעמן שר הצבא הגדול והמרשים של ארם הוא, מה לעשות, **מצורע.** נעמן כנראה התייאש מרפואת הצרעת, שמהווה צל של בושה על דמותו המרשימה. על אפשרות הרפואה שבפרק הוא שומע, באופן מפתיע, דווקא **מנערה שבויה,** המספרת לו שבשומרון יש נביא שמסוגל לרפא אותו. מלך ארם שולח שליחים **למלך ישראל** שודאי ישלח אותו לאותו נביא. מלך ישראל נכנס לפאניקה מבקשת מלך ארם "וַיֹּאמֶר הַאֱלֹהִים אָנִי לְהָמִית וּלְהַחֲיוֹת"; הוא אפילו לא חושב על הרעיון לבקש עזרה מאיש הא-לוהים הידוע שבממלכתו – פתרון שעליו כן חשבה נערה קטנה. יש כאן, כמובן, שיקוף נוסף של ריחוק בית המלוכה מנביא ה'. 

הדינמיקה שבין נעמן ואלישע היא התרחשות מרכזית בפרק, ונסובה סביב **הגאווה** של נעמן. זה מתחיל בצרעת עצמה שהיא **עונש לגאווה** במקרא, וממשיך בהתרחשויות שבפרק: מי יוצא אל מי, האופן שבו מוצגת הבקשה למלך ישראל, האופן שבו נעמד נעמן אל מול פתח ביתו של אלישע. ולמול זה – העובדה שאלישע אפילו לא טורח לצאת לראות את פניו של נעמן אלא **שולח אליו את נערו.** הציווי לטבול בירדן שמעלה את חמתו של נעמן – נהרות דמשק מרשימים הרבה יותר מהירדן העלוב!

לאחר שנרפא מצרעתו, נוכח נעמן להכיר בגדולת ה': "וַיֹּאמֶר **הִנֵּה נָא יָדַעְתִּי כִּי אֵין אֱלֹהִים בְּכָל הָאָרֶץ כִּי אִם בְּיִשְׂרָאֵל".** אלישע לא מסיים את התהליך החינוכי כאן, אלא ממשיך בכך שהוא מסרב לקבל מנעמן תגמול כלשהו. סירוב זה פועל אף הוא את פעולתו וגורם לנעמן להצהיר שהוא אף מעוניין מעתה לעבוד את ה': "יֻתַּן נָא לְעַבְדְּךָ מַשָּׂא צֶמֶד פְּרָדִים אֲדָמָה כִּי לוֹא יַעֲשֶׂה עוֹד עַבְדְּךָ עֹלָה וָזֶבַח לֵאלֹהִים אֲחֵרִים כִּי אִם לַה'" (ה, יז). מובן אם כן מדוע גחזי שחזר וחמד את מתנותיו של נעמן נענש בחומרה רבה כל כך: הוא הוריד מעוצמת אישיותו של אלישע אל מול נעמן, ופגם בכך ברושם הדתי שהותירה על נעמן פגישתו עם אלישע. בעוד גיחזי ראה כאן סיפור שבין נעמן מלך ארם האויב לבין מלך ישראל, אלישע ראה כאן סיפור שבין נעמן אל מול האמונה בה'.

הסיפור שבפרקנו משקף אם כן בצורה מדויקת את המצב ההזוי שבו אנו נמצאים: דווקא בעת שבה נמצא בישראל נביא כל כך עוצמתי כמו אלישע (ולפניו אליהו) – ישראל נמצאים במצב רוחני כל כך ירוד ובתפוצת עבודה זרה בלתי רגילה בממלכה. אפילו שר צבא האויב מכיר בגדולת ה' ובעליונותו מתוך מפגשו עם אלישע, אבל בישראל אפילו המלך לא מעלה על דעתו לפנות אל הנביא כאשר הוא נתקל בקושי.

 ~ Nethanel Lasry: **מלכים ב פרק ו – מלחמת ארם בישראל, והנהגת אלישע**

הניסים שמחולל אלישע מגיעים בפרקנו לשיאים חדשים – ואולי אף ניתן לומר שבמקרא כולו מקבץ הפרקים שלנו חריג בכמות ובהיקפי הניסים שבו. מלך ארם נלחם בישראל, ומגלה שהמידע המודיעיני המסווג ביותר דולף למלך ישראל, שהרי בכל מערכה מחדש מלך ישראל מוכן למיקום המדויק אליו יגיעו חיילי ארם. אחד מעבדי המלך מציע מה ההסבר לכך – "וַיֹּאמֶר אַחַד מֵעֲבָדָיו לוֹא אֲדֹנִי הַמֶּלֶךְ כִּי **אֱלִישָׁע הַנָּבִיא אֲשֶׁר בְּיִשְׂרָאֵל"** (ו, יב) – וכנראה שסיפור נעמן השיג את מטרתו, ושמו של אלישע כנביא נודע למרחקים. בהמשך, מלך ארם ינסה לתפוס את אלישע, ויתקל ב"סוסים ורכב אש", **ובסנוורים** בהם יוכה עד שאלישע יוליך אותו בתבוסה קלה אל תוך שומרון ואל ידיו של מלך ישראל.

סיפורים אלה מעלים כמה שאלות לאור מה שלמדנו בפרקים הקודמים: מדוע ה' מסייע לישראל באמצעות הנביא, הרי ממלכת ישראל נמצאת בשפל רוחני חסר תקדים? לא זו אף זו, במינוי אלישע נאמר במפורש שאלישע יהיה אחד מכלי הפורענות לעונש שיבוא על ישראל! 

ואכן, עולה כאן הבדל משמעותי בין פרקי אליהו לבין פרקי אלישע: בפרקי אליהו, אליהו הוא נביא התוכחה. כאשר באמצע רצף סיפורי אליהו מופיע סיפור בו נביא מסייע למלך ישראל לנצח במלחמה (מל"א פרק כ') – הנביא הוא לא אליהו, אלא נביא אלמוני אחר. אליהו לא מסייע למלך רשע לנצח. ואילו בפרקי אלישע, אנחנו רואים שכן – אלישע מסייע למלך ישראל, על אף רשעתו – ובכך הוא שונה מאליהו המקנא לה'. אמנם, אלישע לא מעלים את עיניו ממצבו של מלך ישראל. הוא מסייע לו לנצח, אבל **מדגיש שהניצחון לא שייך לו:** "וַיֹּאמֶר לֹא תַכֶּה **הַאֲשֶׁר שָׁבִיתָ בְּחַרְבְּךָ וּבְקַשְׁתְּךָ אַתָּה מַכֶּה** שִׂים לֶחֶם וָמַיִם לִפְנֵיהֶם **וְיֹאכְלוּ וְיִשְׁתּוּ** וְיֵלְכוּ אֶל אֲדֹנֵיהֶם" (ו, כב).

בהמשך הפרק, מלך ארם חוזר לצור על שומרון. העיר תהיה **ברעב גדול** ומלך ישראל זועם על אלישע "וַיֹּאמֶר כֹּה יַעֲשֶׂה לִּי אֱלֹהִים וְכֹה יוֹסִף **אִם יַעֲמֹד רֹאשׁ אֱלִישָׁע בֶּן שָׁפָט עָלָיו** הַיּוֹם" (ו, לא) – בגלל אלישע שמנע ממני להכות את צבא ארם ואמר לי לתת לפניהם לחם ומים, עכשיו הגלגל התהפך – וארם חזרו לצור עלי, ואני זה שמצוי ברעב ללא לחם ומים! 

אלישע, אם כן, מחולל ניסים גדול – ומשתמש בהם הן כדי לסייע לישראל והן כדי לנסות ולהחזיר אותם לעבודת ה' ולאמונה בו. את המשך ההתרחשות בינו לישראל נראה בימים הקרובים.

 ~ Nethanel Lasry: מצורף קישור לשיעורו של **ד"ר יושי פרג'ון** שמנתח באריכות את **פרקים ה-ו** שאנו לומדים היום – סיפור נעמן והמלחמה בארם. חלקים משמעותיים ממה שכתבנו היום לקוחים מדבריו כאן, ובשיעור תוכלו לראות בהרחבה רבה יותר. יתרה מכך – לאור הסיפורים מנסה יושי לעמוד על העיקרון המניע את יחסו של אלישע לארם האויבת, ומחבר את הדברים לנקודה ההיסטורית בהיות אלישע ממשיכו של אליהו הנביא.
https://youtu.be/vksaR7MZtHo

 ~ Nethanel Lasry: **מלכים ב פרק ז — יום בשורה**

בשורת השחרור מן המצור הגיעה לעם ישראל על ידי ארבעה מצורעים שחיכו מחוץ לעיר, התייאשו לחלוטין ובחרו להמר על חייהם וללכת למחנה ארם. האם יש משמעות לכך שבשורת השחרור הגיעה דווקא מהמצורעים? 

האם זה אומר שעם ישראל לא היו ראויים לגאולה מאת מבשרים אחרים? אולי זה דווקא הגיוני שהשינוי יגיע משולי החברה ודווקא מהאנשים שאין להם מה להפסיד? 

רחל המשוררת כתבה בעקבות הפרק שלנו שיר מפורסם שנקרא 'יום בשורה', ובו היא מדברת על גאולה בידי אנשים שאינם "טהורים": 

בְּשֶׁכְּבָר הַיָּמִים הָאוֹיֵב הַנּוֹרָא
אֶת שֹׁמְרוֹן הֵבִיא בְּמָצוֹר;
אַרְבָּעָה מְצֹרָעִים לָהּ בִּשְּׂרוּ בְּשׂוֹרָה.
לָהּ בִּשְּׂרוּ בְּשׂוֹרַת הַדְּרוֹר.

כְּשֹׁמְרוֹן בְּמָצוֹר – כָּל הָאָרֶץ כֻּלָּהּ,
וְכָבֵד הָרָעָב מִנְּשׂא.
אַךְ אֲנִי לֹא אֹבֶה בְּשׂוֹרַת גְּאֻלָּה,
אִם מִפִּי מְצֹרָע הִיא תָבוֹא.

הַטָּהוֹר יְבַשֵּׂר וְגָאַל הַטָּהוֹר,
וְאִם יָדוֹ לֹא תִמְצָא לִגְאֹל –
אָז נִבְחָר לִי לִנְפֹּל מִמְּצוּקַת הַמָּצוֹר
אוֹר לְיוֹם בְּשׂוֹרָה הַגָּדוֹל.

רחל מתעקשת לקבל גאולה מאדם טהור, או לא לקבל בכלל. שהגאולה תהיה כמו שהיא רוצה: אביר על סוס לבן, בדיוק לפי הספר. שמבשרי השינוי החברתי יהיו אנשים ראויים לכך. 

במבט ראשון זה יכול להיראות **קצת כמו חוצפה:** לקבוע לקב"ה תנאים איך לגאול אותנו. אבל מצד שני, בעולם שאין בו נביא ואין בו התגלות, אי אפשר ללכת  אחרי כל מצורע שצועק "יום בשורה!". אנחנו לא יכולים לדעת מי באמת הגואל ומי מדרדר, מי יותר דומה לכורש ומי לאחשוורוש, איזה שינוי הוא שיפור ואיזה שינוי הוא נפילה. במצב כזה, אולי ה' צריך להתחשב בנו ולשלוח בשורה שלא רק נשמעת כמו בשורת גאולה אלא גם נראית כמו בשורה כזו.

 ~ Nethanel Lasry: **מלכים ב פרק ח – הגדולות אשר עשה אלישע**

כשקוראים את סיפורי הנסים של אלישע אפשר להבחין שמדובר על ז'אנר סיפורי ייחודי. כמות הניסים, ובייחוד המטרות של הנסים, יוצאות דופן. אם עד לימי אליהו ואלישע זה נראה שנס הוא שבירה של חוקי הטבע למען עם ישראל, והנביאים משתמשים בו למטרות לאומיות וגדולות, בסיפורי אלישע **הנסים זמינים ומחולקים בלי התרגשות.** המים רעים? אלישע יטהר את המים (פרק ב). הסיר התקלקל? אלישע יתקן את הסיר (פרק ד) למישהו נפל הגרזן למים? אלישע יעלה לו את הגרזן (פרק ו). 


בשיעור שנתן בישיבת עתניאל **ד"ר יושי פרג'ון** מזהה את הסיפורים **כ'סיפורי חסידים'.** אלו סיפורים על דמות קדושה שעושה מופתים קטנים עבור חסידיה. בפרק שלנו אנחנו רואים שלא רק אנחנו קוראים ושומעים על סיפורי הנסים של אלישע, אלא גם המלך נהנה להקשיב לסיפורים וביקש מגחזי נערו של אלישע "סַפְּרָה נָּא לִי אֵת כָּל הַגְּדֹלוֹת אֲשֶׁר עָשָׂה אֱלִישָׁע". הסיפור ממחיש פעם נוספת את גדלותו של אלישע כשמתברר שלא רק שאלישע עצמו יודע לעשות נסים, אלא גם **הסיפור של אלישע** מסוגל לעשות נסים. בזכות הסיפור שלו, ובזכות התזמון המושלם, האישה ממשיכה לקבל את הגנתו וזוכה בקרקע שלקחו ממנה. .
מה משמעות השינוי הזה? למה אלישע עושה כל כך הרבה נסים קטנים? 

תקופת אלישע היא תקופה קשה. המתקפות של ארם מתחזקות, ומצבם של עם ישראל הוא מצב של מחסור וקושי. אנחנו שומעים על הקושי מתיאורים ישירים של התנ"ך כמו התיאור של המצור "וַיְהִי רָעָב גָּדוֹל בְּשֹׁמְרוֹן וְהִנֵּה צָרִים עָלֶיהָ עַד הֱיוֹת רֹאשׁ חֲמוֹר בִּשְׁמֹנִים כֶּסֶף וְרֹבַע הַקַּב דִּבְיוֹנִים בַּחֲמִשָּׁה כָסֶף" (ו, כה), אבל בעיקר אפשר לזהות את הקושי מסיפורי הנסים עצמם. אישה עניה ורעבה שרוצים לקחת את בניה לעבדים (ב, ד), נערה שבויה אצל נעמן (ב, ה), רעב בארץ ואנשים אוכלים מרק מפקעות שהם מלקטים (ד, מ), וכן בשאר הסיפורים. בתוך הקושי בני ישראל מרגישים שה' עזב אותם, נטולי תקווה מדוכאים ומיואשים. 

ה' רוצה לעזור להם, לעודד אותם ולהזכיר להם שהוא נמצא. הבעיה היא שהתקופה היא לא רק תקופה קשה מדינית, היא גם תקופה קשה דתית. **לעם ישראל לא מגיע נס גדול** ולא מגיעה להם ישועה מהצרות. הפתרון הוא בניסים שכונתיים. לא נס שמשמיד את האויב, הרבה ניסים קטנים שאפשר לספר עליהם מסביב למדורה, **להיזכר שהקב"ה הוא כל יכול,** שלפעמים קורים ניסים ושלפעמים אפשר לחייך. 

ייתכן שזהו גם הרעיון של סיפורי החסידים באירופה. לא סיפורים על גאולה או על משיח, אלא על נצחון קטן בגלות. על הפעם ההיא שאנחנו ניצחנו את הפריץ, שפלוני אלמוני זכה באוצר, ושהרבי הראה לגויים מהי החכמה היהודית.

 ~ Nethanel Lasry: מצורף שיעור שנתן ד"ר יושי פרג'ון בזום בעניין סיפורי אלישע

https://www.youtube.com/watch?v=Z-QFmTN_8QM

 ~ Nethanel Lasry: **מלכים ב פרקים ט-י – עליית יהוא**

בנבואת ה' לאליהו בחורב נודע לנו על פורענות גדולה שעתידה לבוא על ישראל, על ידי שלושה מינויים שהתבקש אליהו לבצע: מינוי חזאל למלך על ארם, יהוא למלך ישראל ואלישע לנביא. בפועל, אליהו מינה רק את אלישע מבין השלושה, ואלישע כשליחו של אליהו משלים את שני המינויים האחרים. בפרק הקודם מינה את חזאל ובפרקנו הוא ממנה את יהוא למלך על ישראל. 

בשני המינויים ניכרת הסתייגות אישית של אלישע הנביא: במינוי חזאל אלישע בוכה (!) על מה שעתיד חזאל לעולל לעם ישראל. ובמינוי יהוא, אלישע איננו הולך בעצמו אלא שולח שליח, ומצווה עליו לנוס ברגע שיסיים למשוח את יהוא למלך על ישראל.

לאחר שנמשח, יהוא לשלטון על ישראל בסערה ובסדרה של פעולות נחושות – הן מבחינה פוליטית והן מבחינה דתית. בלי להתבלבל לרגע, יהוא שר בצבא של המלך המכהן, תוך כדי המלחמה, חוזר ליזרעאל בה יושב המלך הפצוע – ואל מול קריאות השלום של המלך אליו, הוא מגיב באופן שמשאיר את המלך המום: "וַיַּהֲפֹךְ יְהוֹרָם יָדָיו וַיָּנֹס וַיֹּאמֶר אֶל אֲחַזְיָהוּ מִרְמָה אֲחַזְיָה" (ט, כג). יהוא הורג את יהורם מלך ישראל וטורח לרדוף גם אחרי בעל בריתו, אחזיה מלך יהודה – אע"פ שכבר ברח מן האיזור. לאורך שני הפרקים, נראה תיאורים רחבים של נקמות יהוא בבית אחאב – שנעשות ביסודיות ובאכזריות רבה מאוד.

הפעולות הנחושות של יהוא מזכירות במעט את התנהלותו של **נביא.** נאמר עליו שהוא נוהג **"בשיגעון"** (ט, כ), מילה שנאמרה קודם לכן על שליח הנביא (ט, יא). כאשר הוא שועט לכיוון יזרעאל, יהורם שולח אליו שליחים – ויהוא **מספח אותם אליו** פעם אחר פעם, מה שמזכיר לנו את השליחים ששלח אחזיה לאליהו הנביא, שליחים שלא שבו מדרכם. הנקודה הבולטת ביותר היא דבריו המפורשים של יהוא, שרואה את עצמו **כשליח לה' לקיום הנבואה על בית אחאב:** "אִם לֹא אֶת דְּמֵי נָבוֹת וְאֶת דְּמֵי בָנָיו רָאִיתִי אֶמֶשׁ נְאֻם ה' וְשִׁלַּמְתִּי לְךָ בַּחֶלְקָה הַזֹּאת נְאֻם ה' וְעַתָּה שָׂא הַשְׁלִכֵהוּ בַּחֶלְקָה כִּדְבַר ה'" (ט, כו). יהוא נוחל גם הצלחה חסרת-תקדים **בהסרת עבודת הבעל מישראל.** אמנם, הוא עושה זאת בדרך מפוקפקת למדי.

מצד אחד, יהוא נוחל הצלחה גדולה מאוד – הוא מקיים את נבואת ה' לבית אחאב ומסיר את עבודת הבעל מישראל. מצד שני, הוא לא סר **מחטאי ירבעם,** והוא ממשיך לעבוד את העגלים בבית אל ובדן: **"וְיֵהוּא לֹא שָׁמַר לָלֶכֶת בְּתוֹרַת ה' אֱלֹהֵי יִשְׂרָאֵל** בְּכָל לְבָבוֹ לֹא סָר מֵעַל חַטֹּאות יָרָבְעָם אֲשֶׁר הֶחֱטִיא אֶת יִשְׂרָאֵל" (י, לא) – הפסוק מעיד עליו שהוא לא הלך בתורת ה'. **פרופ' ישראל רוזנסון** במאמר המצורף עומד על כך שבקריאה שנייה, עולה מהפסוקים ביקורת מרומזת על דמותו של יהוא מאז תחילת דרכו. לדבריו, הפסוקים בכוונה מאריכים בתיאורי הזוועות שעשה יהוא, ללמדנו שאולי הם היו מוגזמים מדי. הפסוקים מציגים את יהוא כמי שהרג באכזריות (ולעתים במרמה) גם את מי שבא אליו ובפיו "שלום", ובחלק מן המקומות הוא אף הרג היכן שזה לא היה נדרש, ואף מיותר. את חיציו שלח אף במלכות יהודה, למרות שלא התבקש לעשות כן. מצד אחד, בפרק י' הקב"ה מבטיח לו שזרעו ימלוך עד דור רביעי. ומצד שני, הנביא הושע התנבא על פקידת עונשו של יהוא על מרחץ הדמים: "כִּי עוֹד מְעַט **וּפָקַדְתִּי אֶת דְּמֵי יִזְרְעֶאל עַל בֵּית יֵהוּא** וְהִשְׁבַּתִּי מַמְלְכוּת בֵּית יִשְׂרָאֵל" (הושע א, ד).

‎ ~ Nethanel Lasry: רוזנסון - סיפור יהוא ושאלת המסר הכפול.pdf • ‎14 pages ‎<attached: 00001014-רוזנסון - סיפור יהוא ושאלת המסר הכפול.pdf>

 ~ Nethanel Lasry: **מלכים ב פרק י"א — מלכות ישראל ומלכות יהודה**

הפרק שלנו מתאר את השלכות החיבור בין מלכות ישראל ויהודה. יהושפט התחבר לאחאב, היה איתו ביחסים טובים וגם נתן את בנו יהורם לבתו עתליה, אבל בשם האחדות יצא שזרועותיה של מלכות ישראל חדרו גם ללב ממלכת יהודה: מבחינה דתית עבודת הבעל הגיעה ליהודה, ומבחינה מדינית מנהגם הרצחני של מלכי ישראל להרוג מתחרים לכתר מאומץ על ידי עתליה שמשמידה את כל זרע המלוכה: נכדיה בני אחזיה, וגם שאר ילדי יהורם, האחים של אחזיה בנה. 

אחת השאלות הגדולות בתנ"ך היא **ההבטחה של הקב"ה לשושלת עבור דוד המלך**. הקב"ה מבטיח לדוד שבניו ימשיכו לשבת על כסאו כל השנים, ובמבט מודרני זה לא מובן לנו. איך ההתנהגות של דוד, קובעת מה יהיה הסיפור של ממלכת יהודה למשך שנים קדימה? מה אם הבן לא ראוי? מה אם הוא לא מתאים לתפקיד? או ממש רשע וחוטא? זו אפילו לא שאלה היפותטית, אנחנו יודעים שהיו מלכים מזרע דוד שחטאו, אנחנו יודעים שכבר רחבעם בן שלמה לקח החלטות מדיניות גרועות. 

אבל אחרי הצבת השאלה, אפשר לראות שיש ממלכה אחת שבגדול ניתן לומר עליה שהצליחה במידה מסוימת, וממלכה אחרת שנכשלה כשלון מוחלט. גם בממלכת יהודה יש מלכים שחטאו, אבל בגדול הסיפור הוא סיפור טוב (עד שנגיע להמשך ימי המלוכה וההתפרקות המוחלטת) ורוב המלכים עושים את הישר בעיני ה'. בממלכת ישראל לעומת זאת, אין אפילו מלך אחד שעושה את הישר בעיני ה'. יש כאלה שעובדים יותר עבודה זרה, ויש כאלה שפחות. יש כאלה שממש עובדים אלהים אחרים כמו הבעל, ויש כאלה שרק עובדים את ה' באמצעות העגלים, אבל כולם כולל כולם – חוטאים.

גם מבחינה מדינית ההבדלים בולטים. במהלך 200 שנות קיומה התחלפו בממלכת ישראל תשעה בתי מלוכה, כשכל בית מלוכה מקפיד להשמיד את בית המלוכה הקודם. בתי המלוכה של עמרי ושל יהוא היו יציבים יחסית ובתקופתם אנחנו יכולים לראות שגשוג, אבל המלחמות הפנימיות גרמו לחוסר יציבות בסיסי ולחולשה יחסית של הממלכה. בממלכת יהודה כמעט ואין אירועים כאלה, ודוגמא יפה לכוחה של השושלת אפשר לראות בפרק י"ב בסיפור הקשר נגד המלך יואש (וגם בפרק י"ד בקשר נגד אמציה בנו). גם כאשר עבדיו קושרים נגדו והורגים אותו – **הם ממליכים את בנו.** אין חוסר יציבות, אין מאבקי שלטון וברור מי המלך הבא. 

יש סיבות נוספות להבדלים. ממלכת יהודה קיבלה את המקדש למשל. אבל ייתכן שההבטחה לשושלת, גם אם נראית מוזרה במבט ראשון, היא לא רק פרס לדוד המלך, אלא גם **פרס לעם ישראל שזכו שיהיה מלכם.**

 ~ Nethanel Lasry: **מלכים ב פרק י"ב –  גיוס כספים**

אחד התפקידים הכי חשובים בכל מיזם, הוא מגייס הכספים. בלי כסף לא יהיה למיזם את הכוח לרוץ קדימה, וכבר חכמינו אמרו "אם אין קמח אין תורה". כשמדובר על המקדש, או על המשכן בשלב מוקדם יותר, לגיוס הכסף יש מטרה נוספת. מעבר לכך שהכסף מאפשר למקדש לפעול באופן תקין, לשפץ את הקירות, לקנות את הבהמות והנסכים, ולשלם את חשבונות המים החימום והתאורה, גיוס הכסף גם מאפשר לעם להרגיש חלק. התורה פותחת את ציווי המשכן לא בציווי "ועשו לי מקדש" אלא בביטוי "ויקחו לי תרומה". אנחנו מעוניינים שכלל בני ישראל ירגישו שותפים במשכן, והתרומה גורמת להם להרגיש שזה שלהם. 

בפרק שלנו המלך יהואש מתמודד עם שאלת גיוס הכספים למקדש. גם כאן, אחרי שנים של הזנחה בתקופת עתליה, הצורך הוא כפול: צריך שיהיה כסף לתקן את המקדש ולדאוג לבדק הבית, וצריך להחזיר את העם למקדש מעבודת הבמות ומעבודת הבעל. 

המודל שיהואש מציע בשלב הראשון הוא מודל מבוזר: "וַיֹּאמֶר יְהוֹאָשׁ אֶל הַכֹּהֲנִים כֹּל כֶּסֶף הַקֳּדָשִׁים אֲשֶׁר יוּבָא בֵית ה' כֶּסֶף עוֹבֵר אִישׁ כֶּסֶף נַפְשׁוֹת עֶרְכּוֹ **כָּל כֶּסֶף אֲשֶׁר יַעֲלֶה עַל לֶב אִישׁ לְהָבִיא בֵּית ה': יִקְחוּ לָהֶם הַכֹּהֲנִים אִישׁ מֵאֵת מַכָּרוֹ** וְהֵם יְחַזְּקוּ אֶת בֶּדֶק הַבַּיִת לְכֹל אֲשֶׁר יִמָּצֵא שָׁם בָּדֶק". במקום שיהיה נציג איסוף כספים אחד, יש חלוקה לתחומי אחריות מאוד קטנים. כל כהן לוקח כסף מאת האנשים שהוא מכיר וביחד כולם אחראים לדאוג לבדק הבית. 

אנחנו מכירים מודל דומה מאירועי הchariday שמוסדות עושים לפעמים. כל תלמיד אחראי להתקשר למשפחה או לחברים ולבקש שיתרמו קצת. באופן כזה סכום התרומה המגויס יכול להיות גדול יותר, כי מעבר לשאלה הפשוטה האם האדם רוצה לתרום, נכנסות לתמונה גם שאלות של לחץ חברתי ושל היחסים שבין התורם לבין הכהן שמגייס את הכסף. 
למרות שהגיוס יכול להיות יותר יעיל באופן הזה, בספרו "מבט אל ההפטרות" **הרב משה ליכטנשטיין** עומד על שתי חולשות במודל: 

1. התיווך בין התורמים לבין המקדש גורם לתורמים להרגיש שהם פחות חלק. אם התרומה שלהם נובעת מלחץ חברתי, ולא רק מהרצון לתת למקדש, אז ממילא גם האפקט הרגשי של התרומה לא תפעל באותה רמה. בנוסף, במודל כמו שהוא מתואר אנשים יכולים להרגיש שהכסף לא באמת הולך לבדק הבית עצמו, אלא לכהן. התנ"ך מתאר "יִקְחוּ לָהֶם הַכֹּהֲנִים אִישׁ מֵאֵת מַכָּרוֹ וְהֵם יְחַזְּקוּ אֶת בֶּדֶק הַבַּיִת", ולא ברור האם הכסף באמת הולך ישירות לבדק הבית, או שהכהנים לוקחים את הכסף לעצמם ורק מתחייבים לדאוג לבדק הבית אם יהיה צריך. 
2. כמו בכל גיוס, יש סכנה של שחיקה. קל יותר לגייס כסף לפרויקט בתחילת דרכו, או להקמת בניין, מאשר לגייס כסף לחשבונות שוטפים. כאן הסכנה כפולה, כי יש חשש שהכהנים יפסיקו לבקש את הכסף מהאנשים, ויש סכנה שהם לא יעבירו את הכסף כמו שצריך לקופת בדק הבית או לא יזהו כמו שצריך את הכשלים. 

אחרי כמה שנים, המודל באמת לא עובד, והמודל החדש שיהואש מציע **מוותר על התיווך.** יהיה ארון אחד, וכל כסף שעולי המקדש ירצו לתת – יכנס אליו ישירות. באופן כזה אין לחץ חברתי בין אישי אמנם, אבל כל כסף שמובא גורם לאדם להרגיש חלק, הכסף מתערבב בארון ובאופן אנונימי ומשותף כולם הופכים להיות הבעלים של המקדש. זהו הכוח של המודל הזה, והוא מצליח לאורך ימים ושנים.

‎ ~ Nethanel Lasry: 18shkalim.rtf ‎<attached: 00001017-18shkalim.rtf>

 ~ Nethanel Lasry: **פרקים יג-יד – בין ארם, ישראל ויהודה**

בפרקים של היום אנחנו פוגשים הרבה מלכים: בממלכת ישראל אנחנו מתקדמים עם בית יהוא ורואים את יהואחז בנו של יהוא, ולאחר מכן את יואש וירבעם צאצאיהם – המשותף לכולם, שהם ממשיכים לאחוז בחטאי ירבעם בן נבט. בממלכת יהודה אנחנו פוגשים את אמציה מלך יהודה (בנו של יואש), שמוצג כמלך צדיק. סופו של אמציה, כמו אביו – בקשר שקושרים עליו, ולאחריו מגיע עוזיה מלך יהודה. נזכיר כמה נושאים שעולים בפרקים:

**סגירת סיפורי אלישע:** בפרק י"ג אלישע חולה ומכין את הקרקע לקראת מותו. מוטיבים רבים בסיפור זה חשובים ונוגעים בנקודות רבות שעלו בפרקי אליהו ואלישע: א. בכיו של יואש על אלישע שעומד למות **"אבי אבי רכב ישראל ופרשיו"** – המילים שאמר אלישע על לכתו של אליהו. ב. נבואתו האחרונה של אלישע, שמנבא ליואש על **חץ תשועה בארם** - ולמרות מצבה הירוד של ממלכת ישראל, מנבא על ישועה שתבוא. ג. **הניסים שממשיכים להתחולל בעקבות דמותו של אלישע** גם לאחר מותו. כמובן שיש עוד מה להרחיב הן בסיפור הנבואה ליואש והשימוש בחיצים, והן בסיפור החייאת עצמות המת שנגעו בקברו של אלישע. מצורפים דברי **הרב אלחנן סמט** על נבואת התשועה ליואש מול ארם ויריית החיצים.

**רחמי ה' על ישראל:** תהליך מעניין ועקבי שמאפיין את פרקים י"ג-י"ד הוא רחמי ה' על ישראל. למרות התמדת חטאי ירבעם בממלכת ישראל, בפרקים שלנו משהו משתנה בהנהגת הקב"ה את עם ישראל – והוא אט אט מושיע אותם אל מול ארם. כך למשל אצל יהואחז נאמר "וַיְחַל יְהוֹאָחָז אֶת פְּנֵי ה' **וַיִּשְׁמַע אֵלָיו ה' כִּי רָאָה אֶת לַחַץ יִשְׂרָאֵל"** (יג, ד) – ה' שמע אליו לא כי חזר בתשובה, אלא "כי ראה את לחץ ישראל". הפסוקים מדגישים אף את העובדה שהיענות זו של הקב"ה לא גרמה לישראל לשנות את דרכיהם: "וַיֵּשְׁבוּ בְנֵי יִשְׂרָאֵל בְּאָהֳלֵיהֶם כִּתְמוֹל שִׁלְשׁוֹם: אַךְ לֹא סָרוּ מֵחַטֹּאות בֵּית יָרָבְעָם" (יג, ה-ו) – השקט חזר כתמול שלשום, אבל גם החטאים נשארו כתמול שלשום. בסוף הפרק נאמר שה' ריחם על ישראל **בזכות אבות,** "לְמַעַן בְּרִיתוֹ אֶת אַבְרָהָם יִצְחָק וְיַעֲקֹב וְלֹא אָבָה הַשְׁחִיתָם וְלֹא הִשְׁלִיכָם מֵעַל פָּנָיו עַד עָתָּה" (יג, כג) – ונראה שיש כאן ממש "התנצלות" של הפסוקים: לכאורה היה מגיע לישראל שיושלכו מעל פני האדמה – אבל הקב"ה לא חפץ בכך, והוא הושיע אותם בזכות אבותיהם. גם אצל ירבעם בנו של יואש, שמגיע להישגים מדיניים תקדימיים – ומשיב את גבול ישראל **ללבוא חמת** (גבול הממלכה המאוחדת בימי שלמה המלך) – סיבת ההצלחה של ישראל היא עליבותם: "כִּי רָאָה ה' אֶת עֳנִי יִשְׂרָאֵל מֹרֶה מְאֹד וְאֶפֶס עָצוּר וְאֶפֶס עָזוּב וְאֵין עֹזֵר לְיִשְׂרָאֵל. וְלֹא דִבֶּר ה' לִמְחוֹת אֶת שֵׁם יִשְׂרָאֵל מִתַּחַת הַשָּׁמָיִם וַיּוֹשִׁיעֵם בְּיַד יָרָבְעָם בֶּן יוֹאָשׁ" (יד, כו-כז).

**הישגי ישראל ויהודה והיחס ביניהן:** יואש מצליח סוף סוף לנצח את ארם, כנבואת אלישע – והוא מחזיר לישראל את הערים בצפון שנלקחו מישראל על ידי חזאל. **אמציה המלך,** מקבילו בממלכת יהודה שהיה מלך צדיק – נוחל גם הוא הצלחה צבאית משמעותית, בהכאת אדום (יד, ז). במהלך קריאת פרק י"ד, צפויה לנו הפתעה גדולה – בין שני המלכים מתפתח ויכוח שמוביל למלחמת אחים בין ישראל ויהודה. מעניין לנתח את המשא ומתן בין שני הצדדים – אמציה שאומר "נתראה פנים" ויואש שמשיב לו באמצעות המשל "הַחוֹחַ אֲשֶׁר בַּלְּבָנוֹן שָׁלַח אֶל  הָאֶרֶז אֲשֶׁר בַּלְּבָנוֹן לֵאמֹר תְּנָה אֶת בִּתְּךָ לִבְנִי לְאִשָּׁה" (יד, ט), ומאשים את אמציה בשאננות בעקבות הניצחון על אדום. 

מה פשר החלפת הדברים בין יואש לאמציה, ומדוע היא מובילה למלחמה ביניהם? **נדב נאמן** במאמר המצורף פורס יריעה רחבה ברקע ההיסטורי (מבחוץ ומבפנים) למלחמה זו. נזכיר נקודות בודדות מדבריו: יואש, בעקבות הצלחותיו אל מול ארם, ראה את עצמו כממלכה דומיננטית וחזקה יותר מיהודה. במקביל, אמציה נוחל הצלחה מול אדום – הצלחה שיכולות להיות לה השלכות כלכליות חשובות, בשל פתיחת הדרך לכיוון מפרץ אילת. את ההצלחה הזו משאיר אמציה לעצמו ולא משתף בה את ישראל. זה יכול להסביר למה יואש בנאומו מרגיש צורך להזכיר את ניצחון יהודה על אדום – וחשוב לו להדגיש שניצחון זה לא הופך את יהודה למעצמה כמותו.

החלפת הדברים מסתיימת במלחמה קשה בה יהודה מובסים בידי ישראל. גולת הכותרת היא בפריצתו של יואש לירושלים "וַיָּבֹא יְרוּשָׁלִַם **וַיִּפְרֹץ בְּחוֹמַת יְרוּשָׁלִַם** בְּשַׁעַר אֶפְרַיִם עַד שַׁעַר הַפִּנָּה אַרְבַּע מֵאוֹת אַמָּה: **וְלָקַח אֶת כָּל הַזָּהָב וְהַכֶּסֶף וְאֵת כָּל הַכֵּלִים הַנִּמְצְאִים בֵּית ה'** וּבְאֹצְרוֹת בֵּית הַמֶּלֶךְ" (יד, יג-יד) – ואנחנו מציינים כאן נקודת שפל חדשה בתולדות פיצול הממלכה. לא רק שישראל, בהמשך לחטאי ירבעם, מונעת מתושביה לעלות לראות את פני ה' בירושלים – כאן מלך ישראל נכנס ופוגע בירושלים ובבית ה', ושודד אותם – כאחרון מלכי הגוים. 

**בדור הבא,** מתרחש תהליך מעניין: ההתעצמות המדינית נמשכת, ישראל מגיעה עד **לבוא חמת** כאמור לעיל, **ועזריה** (=עוזיה) מצליח להגיע **לאילת** - גם, כבימי שלמה. הניסוח המפתיע "וַאֲשֶׁר הֵשִׁיב אֶת דַּמֶּשֶׂק וְאֶת חֲמָת **לִיהוּדָה בְּיִשְׂרָאֵל"** שנאמר על ירבעם מלך ישראל, הוביל חלק מהפרשנים להסביר שבין ירבעם השני ועזריה מלך יהודה שרר **שיתוף פעולה,** טענה שניתן להביא לה תימוכין ממקומות נוספים. יוצא, אם כן, שבתקופת ירבעם ועזריה יש תיקון משמעותי לדור שלפניהם – וממלכות **יהודה וישראל נמצאות בברית ופועלות יחד,** במקביל להתעצמות כל ממלכה בנפרד. כך יוצא ששתיהן יחד מגיעות לגבולות הממלכה המאוחדת של שלמה המלך. אם כן, אולי אנחנו עומדים בפני מבחן: ה' מרחם על ישראל דווקא בגלל מצבם העלוב למרות שהם חוטאים בחטאי ירבעם; ויהודה זוכים להצלחה בהובלתו של מלך צדיק. הממלכות אכן מצליחות, ומגיעות לשיתוף פעולה ביניהן (!). האם יש כאן פתח לאיחוד הממלכה ותיקון בעיות היסוד של שתי הממלכות? האם נוצרה כאן הזדמנות לאיחוד מחודש ולכינון נאמנות של ישראל ויהודה לעבודת ה'?

‎ ~ Nethanel Lasry: אפילוג לפרקי אלישע - הרב סמט.docx • ‎6 pages ‎<attached: 00001020-אפילוג לפרקי אלישע - הרב סמט.docx>

‎ ~ Nethanel Lasry: נדב נאמן - רקע היסטורי לפרשת המלחמה של אמציה ביואש.pdf • ‎8 pages ‎<attached: 00001021-נדב נאמן - רקע היסטורי לפרשת המלחמה של אמציה ביואש.pdf>

 ~ Nethanel Lasry: **מלכים טו – התפוררות ממלכת ישראל**

הפרק שלנו מתאר את התפוררות הממלכה. בפרק זמן קצר מתחלפים שישה מלכים, כשכל מרידה כוללת רציחות ומאבקים. במשקפיים הנבואיות כל המלכים המורדים האלו לא נחשבים למלכים לגיטימיים, כך בפתיחה להושע מתוארת התקופה בה הוא מתנבא: "דְּבַר ה' אֲשֶׁר הָיָה אֶל הוֹשֵׁעַ בֶּן בְּאֵרִי בִּימֵי **עֻזִּיָּה יוֹתָם אָחָז יְחִזְקִיָּה מַלְכֵי יְהוּדָה וּבִימֵי יָרָבְעָם בֶּן יוֹאָשׁ מֶלֶךְ יִשְׂרָאֵל"**. הושע מתנבא בתקופתם של יותם, אחז וחזקיה, מלכי יהודה שמלכו בתקופה של כלל מלכי ישראל שמוזכרים בפרק (הושע בן אלה, המלך האחרון, מתחיל למלוך רק בתקופת אחז), אבל בכל זאת כשסופרים מי הם מלכי ישראל שהוא ניבא בתקופתם התנ"ך עוצר בירבעם בן יואש והחל משם אנחנו כבר לא מחשיבים את המלכים.

המרידות בממלכת ישראל הן לא סתם מאבקי כוח בחצר הממלכה. לאורך המרידות אנחנו רואים מאבקים בין בני עבר הירדן המזרחי לבין תושבי הר אפרים. המורד הראשון הוא שלום בן יבש, ושמו רומז למוצאו – **יבש גלעד**. המורד הבא הוא מנחם בן גדי, שסביר לומר שהוא מהעיר תרצה שבממלכת אפרים. מנחם מצליח להוריש את המלוכה לבנו לאחר שמשחד את מלך אשור כדי שיעזור לו "לְהַחֲזִיק הַמַּמְלָכָה בְּיָדוֹ". בדור הבא, פקחיה, בנו של מנחם, מוכה בידי פקח בן רמליהו "וְעִמּוֹ חֲמִשִּׁים אִישׁ מִבְּנֵי גִלְעָדִים". 

הנביא ישעיהו מתאר את המאבקים האלה: "בְּעֶבְרַת ה' צְבָאוֹת נֶעְתַּם אָרֶץ וַיְהִי הָעָם כְּמַאֲכֹלֶת אֵשׁ אִישׁ אֶל  אָחִיו לֹא יַחְמֹלוּ:  וַיִּגְזֹר עַל יָמִין וְרָעֵב וַיֹּאכַל עַל שְׂמֹאול וְלֹא שָׂבֵעוּ אִישׁ בְּשַׂר זְרֹעוֹ יֹאכֵלוּ:  **מְנַשֶּׁה אֶת אֶפְרַיִם וְאֶפְרַיִם אֶת מְנַשֶּׁה** יַחְדָּו הֵמָּה עַל יְהוּדָה בְּכָל זֹאת לֹא שָׁב אַפּוֹ וְעוֹד יָדוֹ נְטוּיָה" (ישעיהו ט, יח־כ). בני מנשה, יושבי הגלעד בעבר הירדן המזרחי, ובני הר אפרים נאבקים ביניהם על הממלכה, ובסופו של דבר כל העסק יתמוטט. 

במהלך תיאור ההשתלטות של מנחם בן גדי התנ"ך מתאר תיאור שאנחנו שומעים בדרך כלל רק על מלכי הגויים: "אָז יַכֶּה מְנַחֵם אֶת תִּפְסַח וְאֶת כָּל אֲשֶׁר בָּהּ וְאֶת גְּבוּלֶיהָ מִתִּרְצָה כִּי לֹא פָתַח **וַיַּךְ אֵת כָּל הֶהָרוֹתֶיהָ בִּקֵּעַ".** מקובל לזהות את תפסח כעיר בממלכת ישראל, ואז מועצם הזעזוע מפעולת ביקוע ההרות (=נשים בהריון). שמענו תיאור כזה על חזאל מלך ארם (מלכים ב' ח, יב), והנביא עמוס מתאר כך את חטא בני עמון: "כֹּה אָמַר ה' עַל שְׁלֹשָׁה פִּשְׁעֵי בְנֵי עַמּוֹן וְעַל אַרְבָּעָה לֹא אֲשִׁיבֶנּוּ עַל **בִּקְעָם הָרוֹת הַגִּלְעָד** לְמַעַן הַרְחִיב אֶת גְּבוּלָם". 

גלות ישראל מתחילה בפרק הזה, כשתושבי עבר הירדן המזרחי גולים ראשונים. הגלויות מתנהלות מהקליפה עד למרכז. הראשונים לגלות הם עבר הירדן המזרחי, לאחריהם תגלה ממלכת ישראל, ורק בסוף תגלה ממלכת יהודה ואיתה ירושלים.

 ~ Nethanel Lasry: **מלכים ב' פרק טז – מלכות אחז**

אחז הורס רצף משמעותי של מלכים צדיקים בממלכת יהודה (יהואש, אמציה, עוזיה, יותם). הוא הולך בדרך מלכי ישראל, מעביר את בנו באש, ומזבח ומקטיר בבמות, כאשר בספר דברי הימים מצרפים לתיאור גם את עבודת הבעל הזכורה לנו ממלכים קודמים. ההשלכות של מעשיו הם בנפילה משמעותית מגדולתה של הממלכה: מאז ימי עוזיה ממלכת יהודה שולטת בנמל החשוב באילת, שהוא המפתח לסחר דרך ים סוף, ובתקופתו של אחז הארמים כובשים אותו ונותנים אותו לאדומים תחת חסותם (שימו לב להבדל בין הקרי והכתיב מ'ארמים' ל'אדומים'). הארמים לא מסתפקים רק בכיבוש אילת, ומתכננים יחד עם ממלכת ישראל בראשות פקח בן רמליהו לכבוש את ירושלים עצמה, כשהתכנון המלא של המצור הארמי־ישראלי מפורט בישעיהו – החלפת המלך בשליט מטעמם: "יַעַן כִּי יָעַץ עָלֶיךָ אֲרָם רָעָה אֶפְרַיִם וּבֶן רְמַלְיָהוּ לֵאמֹר:  נַעֲלֶה בִיהוּדָה וּנְקִיצֶנָּה וְנַבְקִעֶנָּה אֵלֵינוּ וְנַמְלִיךְ מֶלֶךְ בְּתוֹכָהּ אֵת בֶּן טָבְאַל" (ישעיהו פרק ז, ה-ז). 

עצם הברית בין ארם לישראל אמורה להפתיע אותנו. לאורך ספר מלכים אנחנו קוראים על מאבקים בין ממלכת ישראל וממלכת ארם, ופתאום הם משתפים פעולה נגד יהודה. מה הוביל להתקרבות בין הממלכות, ומה הם רוצים מממלכת יהודה? 

פרשנות אחת למשמעות הברית ולמטרת המצור נגד ירושלים היא שהפחד מפני האיום האשורי גרם לארם ולישראל לייצר קואליציה שתנסה להתנגד לממלכת אשור. הברית ביקשה מממלכת יהודה להצטרף, אך אחז התנגד ובחר במדיניות פרו אשורית. בתגובה הם מחליטים לכבוש את ירושלים ולכפות על ממלכת יהודה להצטרף אליהם בכוח.  

במאמר שפרסם בתרביץ **פרופ' עודד בוסתנאי** מקשה קושיות על הכיוון המקובל ומציע כיוון חלופי: לא סביר שברית שמעוניינת להלחם באויב האשורי תבזבז כוחות ומשאבים על מאבק מקדים בממלכת יהודה. בנוסף, לא סביר שאם סיבת המלחמה נגד אחז היא נאמנותו לאשור, אחז יצטרך לשלוח שליחים ולשחד את מלך אשור כדי שיבוא לעזור לו: מלך אשור אמור לרצות לעשות זאת בלי עידוד מיוחד. לכן, בוסתנאי מציע שמדובר על **מאבק מקומי בין ממלכת יהודה לממלכות ארם וישראל על שטחים בעבר הירדן המזרחי.** בתקופת עוזיהו ממלכת יהודה התחזקה וכבשה שטחים פוריים בעבר הירדן, וארם וישראל החליטו לאחד כוחות ולהשיג את השליטה בשטח. מוזמנים לעיין במאמר המצורף. 

סוף התיאור של ימי אחז הוא **תיאור בבואה** של ראשית ימיו של שלמה. שניהם בונים מזבח ומקריבים עליו, ובשניהם מוזכר עיסוק במכונות ובים שבמקדש, אך ההבדלים עצומים. בעוד ששלמה מקריב קרבן לה' על המזבח החדש של המקדש, אחז מעתיק את המזבח מהאלהים הזרים של ארם. בעוד ששלמה בונה את הים והמכונות, אחז מקצץ אותם בשביל לשלוח שוחד למלך אשור. בעוד שעל שלמה הקב"ה אומר "הוא יהיה לי לבן" (שמו"ב ז, יד) אחז מתעקש שהוא דווקא עבדו ובנו של מלך אשור. ההשוואה הזו שהתנ"ך מייצר נועדה להדגיש בפנינו את השפל שהמלכות ביהודה וישראל עוברת מימי הזוהר של מלכות שלמה המאוחדת, עד להתפרקות בימי אחז.

‎ ~ Nethanel Lasry: עודד הרקע ההיסטורי למלחמת רצין ופקח.pdf • ‎21 pages ‎<attached: 00001025-עודד הרקע ההיסטורי למלחמת רצין ופקח.pdf>

 ~ Nethanel Lasry: **מלכים ב פרק יז – גלות עשרת השבטים**

לאחר סדרה של מלכים שהגרועים שבהם הביאו לארץ את עבודת הבעל, והטובים שבהם התמידו בחטאי ירבעם ובעבודת העגלים – הגיע הקץ למלכות ישראל. מעניין שקץ זה מגיע דווקא בתקופתו של הושע בן אלה, שהפסוקים מעידים עליו שאמנם עשה הרע בעיני ה', אבל פחות ממלכי ישראל שקדמו לו – "וַיַּעַשׂ הָרַע בְּעֵינֵי ה' רַק לֹא כְּמַלְכֵי יִשְׂרָאֵל אֲשֶׁר הָיוּ לְפָנָיו" (יז, ב). מלך אשור עולה על שומרון וצר עליה, ולאחר שלוש שנים מגלה את שבטי ישראל לאשור, במה שידוע כ"גלות עשרת השבטים" (שלכאורה לא שבו עד היום, אם כי בהמשך הלימוד נראה אולי מקומות שבהם חלקים מעשרת השבטים חוזרים בחזרה).

לאחר שהפרק מתאר בקצרה את גלות עשרת השבטים, הוא פוצח בתיאור נרחב של שבר זה מנקודת מבט תיאולוגית-היסטורית. נציין בקצרה שתי נקודות מעניינות שעולות בפרק, וכמובן שיש עוד:

**פיצול הממלכה כחטא:** במהלך סיכום תיאור חטאי ישראל ויהודה, נאמר **"כִּי קָרַע יִשְׂרָאֵל מֵעַל בֵּית דָּוִד וַיַּמְלִיכוּ אֶת יָרָבְעָם בֶּן נְבָט** וַיַּדַּח יָרָבְעָם אֶת יִשְׂרָאֵל מֵאַחֲרֵי ה' וְהֶחֱטִיאָם חֲטָאָה גְדוֹלָה" (יז, כא) – פיצול הממלכה שראינו בזמנו כעונש מה' על חטאי שלמה, מוצג כאן **כחטא של העם:** העם בחר לעזוב את בית דוד ובמסגרת זה הם גם סרו מירושלים ומעבודת ה' "עַד אֲשֶׁר הֵסִיר ה' אֶת יִשְׂרָאֵל מֵעַל פָּנָיו" (יז, כג). מה היחס בין שתי הבחינות בפיצול הממלכה – העונש והחטא? קצרה היריעה מלדון בכך ביסודיות, אבל נציין בקצרה שאפשר להעלות כמה כיוונים: 1. אפשר להבין את החטא של עמ"י כתוצאה טבעית של חטאי שלמה (ובמובן הזה הוא גם עונש לשלמה אבל גם חטא של העם, שיש לו בחירה חופשית). 2. אפשר לחלק בין יסודות שונים בפיצול הממלכה: הפיצול המדיני לא היה מוכרח להוביל לפיצול דתי, שהיה יזמה של ירבעם. 3. משך זמן הפיצול – אולי הייתה ציפייה מעם ישראל לחתור בשלב מסוים לאיחוד מחודש של הממלכה תחת בית דוד. וכמובן, שכל אחד מהכיוונים הללו דורש עיון נוסף, ואפשר להעלות כיוונים נוספים. 

**סיפורם של הכותים:** הפרק שלנו מספר שמלך אשור לא רצה להשאיר את שומרון שוממה ולכן קיבץ אליה עמים ממקומות שונים, מה שמוכר לנו מספרות חז"ל בשם "הכותים" או בזמננו **השומרונים.** הפרק מתאר שהארץ לא קיבלה את פניהם בסבר פנים יפות בלשון המעטה, והדבר גרם למלך אשור לשלוח אליהם כהן משבטי ישראל "וְיֹרֵם אֶת מִשְׁפַּט אֱלֹהֵי הָאָרֶץ" (יז, כז) – בתפיסה האלילית, לכל אל יש שלטון טריטוריאלי מסוים, וצריך ללמוד את משפט אלוהי הארץ החדשה כדי שיהיה אפשר לשבת בה.

בקריאת הפרק יש חלק מבלבל: תוך כדי תיאור סיפור הכותים, הפסוקים חוזרים לדבר על בני ישראל. פסוקים ל"א ומ"א ודאי מדברים על הכותים, אבל הפסוקים שבתווך יוצרים עמעום ובלבול. חלק מן הפסוקים שם חוזרים לדבר על כך שבני ישראל הפרו את הברית עם ה', וחלק מן הפסוקים – בכלל לא ברור על מי הם מדברים. ביטויים משותפים כמו "כמשפט הראשון היו עושים", "יראים את ה'" ו"לא יראים את ה'" – ולא ברור אם הם מוסבים על הכותים או על בני ישראל. נראה שזה מתחבר לנקודות נוספות של הקבלה בין הסיכום התיאולוגי-היסטורי של חורבן שומרון לבין תיאור סיפור הכותים. מוטיבים חוזרים כמו השאלה **את מי יראים** (בני ישראל יראו אלוהים אחרים, והכותים בבואם לארץ יראו את ה'), ושאלת **היחס למנהגי האבות** (בני ישראל לא שמעו למה שה' ציווה את אבותיהם, ואילו הכותים שמרו את מסורת העבודה הזרה של אבותיהם) – משותפים לשני חלקי הפרק. ייתכן שהקבלה ועמעום אלה באו לחדד את מצבה העגום של ממלכת ישראל שהוגלתה: גם הכותים וגם שבטי ישראל עבדו את ה' ובמקביל עבדו אלילים. מצד אחד יש כאן דמיון, ומצד שני יש כאן חידוד של מצבם הגרוע של בני ישראל: העמים עובדי האלילים ידעו לירוא את ה', וידעו גם לשמור על מסורת אבותיהם. בני ישראל, בפועל, לא עשו לא את זה ולא את זה.

 ~ Nethanel Lasry: https://youtu.be/l4GCXmPaCkU 

מוזמנים לשמוע את שיעורו של **הרב ד"ר מרדכי סבתו** שעוסק בפרקנו - בגלות ישראל ובהבאת הכותים.

 ~ Nethanel Lasry: **מלכים ב פרק יח – מלכות חזקיהו**

בתקופה קשה מגיע חזקיהו המלך, עליו מעידים הפסוקים "בַּה' אֱלֹהֵי יִשְׂרָאֵל בָּטָח וְאַחֲרָיו לֹא הָיָה כָּמֹהוּ בְּכֹל מַלְכֵי יְהוּדָה וַאֲשֶׁר הָיוּ לְפָנָיו" (יח, ה) – ואכן, חזקיהו עושה עבודה יסודית של תיקון דתי – הסרת הבמות, המצבות והאשרות. הטיהור הדתי הנרחב שעורך חזקיהו בירושלים ובכל ישראל מתואר בהרחבה רבה יותר בדברי הימים (פרקים כט-לא). שם מובא שחזקיהו אף מכנס את כל העם לעשיית פסח עליה נאמר "וַתְּהִי שִׂמְחָה גְדוֹלָה בִּירוּשָׁלִָם **כִּי מִימֵי שְׁלֹמֹה בֶן דָּוִיד מֶלֶךְ יִשְׂרָאֵל לֹא כָזֹאת בִּירוּשָׁלִָם"** (דה"ב ל, כו). לא זו אף זו, הפסוקים שם מתארים שבפסח חזקיהו השתתפו אפילו משבטי **אפרים ומנשה, אשר, יששכר וזבולון.**  

לצד זאת, מפתיעה העובדה שמלך אשור עולה על חזקיהו: "וּבְאַרְבַּע עֶשְׂרֵה שָׁנָה לַמֶּלֶךְ חִזְקִיָּה עָלָה סַנְחֵרִיב מֶלֶךְ אַשּׁוּר עַל כָּל עָרֵי יְהוּדָה הַבְּצֻרוֹת וַיִּתְפְּשֵׂם" – מלך אשור מצליח לכבוש את כל ערי יהודה הבצורות, ומאלץ את חזקיהו להעלות לו מס כבד, כולל מס מאוצרות המקדש. בהמשך, מגיע **רבשקה** לצור על ירושלים ונושא את **נאום רבשקה** המפורסם – בו הוא מנסה לשכנע את העם להיכנע למלך אשור, ולזכות לארץ חלופית. נקודה מעניינת בנאום רבשקה היא טענתו לעם שלא ישמעו לדברי חזקיהו שיש לבטוח בה' – "וְכִי תֹאמְרוּן אֵלַי אֶל ה' אֱלֹהֵינוּ בָּטָחְנוּ **הֲלוֹא הוּא אֲשֶׁר הֵסִיר חִזְקִיָּהוּ אֶת בָּמֹתָיו וְאֶת  מִזְבְּחֹתָיו** וַיֹּאמֶר לִיהוּדָה וְלִירוּשָׁלִַם לִפְנֵי הַמִּזְבֵּחַ הַזֶּה תִּשְׁתַּחֲווּ בִּירוּשָׁלִָם" (יח, כב) – טיהור הבמות של חזקיהו, מנקודת מבט אלילית – נתפס דווקא כפגיעה בעבודת ה', שהרי במות אלה יועדו לה'. ולכן אומר רבשקה לעם – ה' לא יעזור לכם, שהרי פגעתם במזבחותיו לטובת אינטרס פוליטי של ירושלים! אין לדעת האם ועד כמה האנשים הפשוטים בעם קיבלו את הטענות האלה של רבשקה. האם באמת היה מרמור בעם מפעולותיו של חזקיהו? או שמא היו אלה טענות של עובד אלילים שלא באמת הכיר את הלכי הרוח הדתיים של תושבי ירושלים?

כיצד, אם כן, מגיעה ממלכת יהודה למצב ביטחוני כל כך קשה – דווקא בתקופתו של מלך כל כך צדיק? להשלמת התמונה יש לעיין בספר ישעיהו, שבו עולות עוד שתי נקודות חשובות להשלמת התמונה: 1. **המצב החברתי:** ישעיהו מבקר בחריפות רבה את המצב החברתי בירושלים בתקופת חזקיהו, עיינו למשל בישעיהו פרק א' (שלדעת רבים נאמר בתקופת חזקיהו), ובפרק כ"ב המתייחס לשר בכיר במלכות חזקיהו. 2. **ההסתמכות על מצרים:** לשאלה זו רומז כבר רבשקה בנאומו. בישעיהו אנחנו מוצאים ביקורת חריפה על הרצון להיעזר במצרים: "הוֹי בָּנִים סוֹרְרִים נְאֻם ה' לַעֲשׂוֹת עֵצָה וְלֹא מִנִּי וְלִנְסֹךְ מַסֵּכָה וְלֹא רוּחִי לְמַעַן סְפוֹת חַטָּאת עַל חַטָּאת: הַהֹלְכִים לָרֶדֶת מִצְרַיִם וּפִי לֹא שָׁאָלוּ לָעוֹז בְּמָעוֹז פַּרְעֹה וְלַחְסוֹת בְּצֵל מִצְרָיִם" (ישעיהו ל, א-ב).

ספר ישעיהו עוסק עוד רבות בהתמודדות עם המצב הקשה מול מלך אשור – ועוד נגיע לכך בלימוד ספר ישעיהו בע"ה. בינתיים, מוזמנים לשמוע את שיעורו של **הרב יובל שרלו** שעוסק בשאלה כיצד ייתכן שמסע סנחריב היה דווקא בתקופתו של חזקיהו הצדיק:
https://www.hatanakh.com/lessons/%D7%AA%D7%A7%D7%95%D7%A4%D7%AA-%D7%97%D7%96%D7%A7%D7%99%D7%94%D7%95-%D7%AA%D7%A7%D7%95%D7%A4%D7%AA-%D7%A9%D7%99%D7%90-%D7%90%D7%95-%D7%99%D7%9E%D7%99

‎ ~ Nethanel Lasry: הרב יואל - המלכת חזקיהו ואיחוד שבטי ישראל.pdf • ‎4 pages ‎<attached: 00001029-הרב יואל - המלכת חזקיהו ואיחוד שבטי ישראל.pdf>

 ~ Nethanel Lasry: **מלכים ב פרק י"ט – הצלת ירושלים**

דבריו של רבשקה נועדו לייאש את השומעים, אך חזקיהו לא מתייאש ופותח במערכת של תפילות. בשלב הראשון, הוא עולה לבית ה', כנראה כדי להתפלל בעצמו. לאחר מכן הוא שולח את אליקים אשר על הבית ושבנא הסופר לישעיהו הנביא שיתפלל גם הוא. בבקשה לישעיהו חזקיהו מזכיר את החירוף שרבשקה חירף את הקב"ה, בתקווה שחילול שמו של ה' יטה את הכף לטובת עם ישראל. בתשובה של ישעיהו החירוף מוזכר, אבל דווקא לא כנימוק לפעולתו של ה'. ה' לא מרחם על עם ישראל רק בשביל לקדש את שמו, הגידוף מוזכר רק בשביל לומר לחזקיהו לא לפחד ולא לחשוב שהדברים נכונים: "כֹּה אָמַר ה' אַל  תִּירָא מִפְּנֵי הַדְּבָרִים אֲשֶׁר שָׁמַעְתָּ אֲשֶׁר גִּדְּפוּ נַעֲרֵי מֶלֶךְ אַשּׁוּר אֹתִי:  הִנְנִי נֹתֵן בּוֹ רוּחַ וְשָׁמַע שְׁמוּעָה וְשָׁב לְאַרְצוֹ וְהִפַּלְתִּיו בַּחֶרֶב בְּאַרְצוֹ". 

בשיעור מימי העיון בתנ"ך, **הרב מדן** מצביע על כך שהנביא מבטיח שמה שיקרה הוא שמלך אשור יעזוב את ירושלים בגלל שמועה, יחזור צפונה לאשור וימות שם בחרב. אנחנו מופתעים לגלות שמה שמתרחש הוא דבר אחר לגמרי: מלך אשור אכן שומע שמועה, אך הוא לא חוזר לאשור צפונה, אלא פונה דרומה בגלל שמלך כוש מעוניין להילחם בו. כוש ומצרים הם בעלות ברית, וניתן להניח שמדובר פה על מאבק של האימפריה הדרומית נגד אשור האימפריה הצפונית. רבשקה אמר לחזקיהו שלא כדאי לו לסמוך על מצרים "משענת הקנה הרצוץ", וכך אמר גם ישעיהו הנביא עצמו בספר ישעיהו "הוֹי בָּנִים סוֹרְרִים נְאֻם ה'... **הַהֹלְכִים לָרֶדֶת מִצְרַיִם** וּפִי לֹא שָׁאָלוּ לָעוֹז בְּמָעוֹז פַּרְעֹה וְלַחְסוֹת בְּצֵל מִצְרָיִם:  וְהָיָה לָכֶם מָעוֹז פַּרְעֹה לְבֹשֶׁת וְהֶחָסוּת בְּצֵל מִצְרַיִם לִכְלִמָּה" (ישעיהו ל, א-ד). למרות האזהרות וההשמצות, נראה שזהו קיום הברית מצד מצרים: המצרים עולים להגן על ירושלים ומשחררים את המצור. ישעיהו הזהיר שלא לסמוך על מצרים. כל מי שתמכו בו לפני המצור נבוכים, וכל מתנגדיו שמחים לראות שהם צדקו והיה משתלם "לחסות בצל מצרים". 

אך בסופו של דבר, כנראה שהמצרים לא קיימו את חלקם בברית. רבשקה מבטיח שהוא יחזור, ואכן מהר מאוד נדרשת ישועת ה' בשלב השני. חזקיהו נבהל ובשלב הזה כבר מתפלל בעצמו. ה' מאזין לתפילותיו ומכה את חיל אשור במגיפה גדולה. בדרשות של ליל הסדר אנחנו מציינים שאותו לילה היה ליל הסדר: "בלילה ההוא". **במקום להסתמך על מצרים, הקב"ה דואג ליציאת מצרים חדשה ומגן על ירושלים.**

 ~ Nethanel Lasry: מצורף שיעורו המלא של הרב מדן
 https://youtu.be/tt4Yyqq5uoY

 ~ Nethanel Lasry: **מלכים ב פרק כ – מחלת חזקיה**

סיפור מחלת חזקיה מפתיע.  אחרי הנס הגדול שחזקיה זוכה לו נגד אשור ישעיהו מודיע שימות מהמחלה. בסופו של דבר חזקיהו מתפלל וזוכה ל"הארכת זמן" – עוד חמש עשרה שנה לחיות, אבל מה הייתה משמעות הגזירה המקורית? אחת משאלות המפתח להבנת הפרק היא מתי הייתה מחלתו של חזקיהו, וממילא גם למה הגיע לו לחלות. 

מהסדר בו הדברים כתובים, נראה שהמחלה הייתה אחרי ההצלה הגדולה של ירושלים. לפי זה, הביטוי "בימים ההם" מקשר את סיפור המחלה לסיפור ההצלה, וממילא יש מקום להבין שהמחלה הייתה קשורה באופן כזה או אחר לתגובה של חזקיהו להצלה עצמה. **הרב שרלו** מציע שחטאו של חזקיהו הוא בכך שלא הגיב בצורה הנכונה לנס המיוחד שחווה. התגובה הראויה למעשה נסים שכזה הוא לומר שירה ולהודות לקב"ה, אבל חזקיהו לא עושה את זה ומספר את הסיפור כאילו הכבוד מגיע לו ולא לקב"ה. כיוון כזה בולט בדרך בה הסיפורים מסופרים בדברי הימים ובספר ישעיהו. בדברי הימים התיאור של הנס הוא **"וַיּוֹשַׁע ה' אֶת יְחִזְקִיָּהוּ וְאֵת יֹשְׁבֵי יְרוּשָׁלִַם** מִיַּד סַנְחֵרִיב מֶלֶךְ  אַשּׁוּר וּמִיַּד כֹּל וַיְנַהֲלֵם מִסָּבִיב:  וְרַבִּים מְבִיאִים מִנְחָה לַה' לִירוּשָׁלִַם וּמִגְדָּנוֹת לִיחִזְקִיָּהוּ מֶלֶךְ יְהוּדָה **וַיִּנַּשֵּׂא לְעֵינֵי כָל הַגּוֹיִם מֵאַחֲרֵי כֵן:"** (דברי הימים ב פרק לב, כב-כד). הלשון מזכירה לנו את לשון "ויושע" שלפני שירת הים, אלא שכאן שירת הים חסרה ושמו של ה' הוא זה שמתגדל. זהו מקור הדרשה של חז"ל שהקב"ה תכנן לעשות את חזקיהו משיח וזה לא יצא לפועל בגלל שלא אמר שירה (סנהדרין צד.). גם בספר ישעיהו מיד לאחר הידיעה על שה' ירפא אותו ממחלתו חזקיהו פוצח במזמור הודאה לקב"ה, וגם שם נראה שהיסוד הוא אותו יסוד: חזקיהו לא הודה לה' על הנס הלאומי, אז ה' שלח לו מכה אישית, שעל הרפואה ממנה הוא יצליח להודות. 

למרות שסיפור המחלה מובא רק לאחר סיפור הצלת ירושלים, הרבה פרשנים וחוקרים מעדיפים להבין ששני האירועים קרו במקביל והכוונה של "בימים ההם" הוא בזמן אירועי המצור או המלחמה שקדמה לו. הסיבה המרכזית לפרש כך היא שבמהלך ההבטחה של ישעיהו לרפואה הוא מבטיח לו גם רפואה אישית אבל גם הצלה לאומית: "וְהֹסַפְתִּי עַל יָמֶיךָ חֲמֵשׁ עֶשְׂרֵה שָׁנָה **וּמִכַּף מֶלֶךְ אַשּׁוּר אַצִּילְךָ** וְאֵת הָעִיר הַזֹּאת וְגַנּוֹתִי עַל הָעִיר הַזֹּאת לְמַעֲנִי וּלְמַעַן דָּוִד עַבְדִּי". אם העיר כבר ניצלה אז מה פשר ההבטחה? 

לפי ההסבר הזה מובנת גם התגובה המשונה של חזקיהו לנבואת הפורענות בסוף הסיפור. ישעיהו מבטיח לו שצאצאיו יגלו לבבל, וחזקיהו עונה "טוב דבר ה' אשר דברת". אם אנחנו מבינים שכל הסיפור מתרחש לפני שהאיום האשורי הוסר אז התשובה מובנת: חזקיהו לא יודע אם הוא ישרוד את האיום הקרוב **מהאשורים,** וממילא אם מבטיחים לו שבניו עוד יגלו **לבבל**, זה אומר שלפחות את הצרה הקרובה הם ישרדו. 

הסבר כזה פותח פתח לחשוב על סיבות אחרות לחטא. הגמ' (ברכות י.) טוענת שחטאו של חזקיהו היה בכך ש"לא עסק בפריה ורביה", ואכן אם מחשבים את השנים אפשר להבין שמנשה בנו של חזקיהו נולד רק שלוש שנים לאחר המצור על ירושלים. **הרב מנשה ווינר** מסביר שהמשמעות העמוקה בוויכוח האם לעסוק בפריה ורביה הוא כמו במדרש על עמרם שגירש את אשתו בתקופת הגזירה של פרעה. מדובר על יאוש עמוק והחלטה שאין יותר מה להלחם, ואין יותר מה להתקדם. חזקיהו הוא מלך ירושלים, אבל מתייאש מהצורך להעמיד המשך לבית דוד. על זה גוזרים עליו מיתה, עד שיבין שצריך להתפלל, לקוות, ואפילו חרב חדה מונחת על צווארו של אדם אל יתייאש מן הרחמים. רק כאשר הוא יבין שגם ברמה האישית וגם ברמה הלאומית, צריך להאמין בכוחו של ה', הוא **יקבל את שני הנסים ביחד – יתרפא מן המחלה וישוחרר מן המצור.**

 ~ Nethanel Lasry: מצורפים השיעורים 

של הרב יובל שרלו:

https://youtu.be/etXrJaY9pn0

ושל הרב מנשה ווינר: 

https://youtu.be/lsv9X2Wh6l4

 ~ Nethanel Lasry: **מלכים ב פרקים כא-כב – מנשה ויאשיהו, וחלון הצצה לסוגיית מלכים-דברי הימים**

בפרקים של היום מופיעות שתי דמויות מנוגדות בתכלית. בפרק כ"א אנחנו פוגשים את **מנשה,** הגרוע שבמלכי יהודה. מתיאורו בפסוקים עולה דמות של מלך שנלהב אחר כל דבר שקשור לעבודה זרה: הוא משיב את האשרה ואת **עבודת הבעל.** הוא משתחווה לצבא השמים ומעביר את בנו באש. הוא עושה אוב וידעוני, והפסוקים משקפים את התחושה שהוא עובר בשיטתיות על כל סוגי התועבות והאיסורים. לא זו אף זו, מנשה מכניס את העבודה הזרה לתוך המקדש ממש: "וַיִּבֶן מִזְבְּחוֹת לְכָל צְבָא הַשָּׁמָיִם בִּשְׁתֵּי חַצְרוֹת בֵּית ה'" (כא, ה) וכן "וַיָּשֶׂם אֶת פֶּסֶל הָאֲשֵׁרָה אֲשֶׁר עָשָׂה בַּבַּיִת אֲשֶׁר אָמַר ה' אֶל דָּוִד וְאֶל שְׁלֹמֹה בְנוֹ בַּבַּיִת הַזֶּה וּבִירוּשָׁלִַם אֲשֶׁר בָּחַרְתִּי מִכֹּל שִׁבְטֵי יִשְׂרָאֵל **אָשִׂים אֶת שְׁמִי לְעוֹלָם"** (כא, ז) – הפסוקים מדגישים את הזעזוע מהצבת התועבות בבית שבו **שם ה' את שמו.** "וַיַּתְעֵם מְנַשֶּׁה לַעֲשׂוֹת אֶת הָרָע **מִן הַגּוֹיִם אֲשֶׁר הִשְׁמִיד ה' מִפְּנֵי בְּנֵי יִשְׂרָאֵל"** (כא, ט) – יהודה הגיעה למצב כל כך גרוע, יותר גרוע מיושבי הארץ שלפני בני ישראל, אותם הקיאה הארץ מפני חטאיהם. ממילא, אנחנו שומעים לראשונה על גזירת הגלות: "וְנָטַשְׁתִּי אֵת שְׁאֵרִית נַחֲלָתִי וּנְתַתִּים בְּיַד אֹיְבֵיהֶם" (כא, יד).

בפרק כ"ב אנחנו פוגשים את **יאשיהו,** נכדו של מנשה: יאשיהו כבר בתחילה מוצג כמלך צדיק – ממש כדוד אביו (כלומר – אפילו ללא חטאי במות) והוא פועל במרץ לתקן את בית ה'. מחר נראה את התיקון היסודי שהוא עורך, ואולי היסודי ביותר שנעשה בהיסטוריה של ממלכת יהודה.

בסיפוריהם של שני המלכים, מנשה ויאשיהו, אנחנו נפגשים בפער משמעותי בין המסופר במלכים לבין המסופר בדברי הימים: אצל מנשה אנחנו שומעים במפתיע על **תהליך חזרה בתשובה:** "וּכְהָצֵר לוֹ חִלָּה אֶת פְּנֵי ה' אֱלֹהָיו וַיִּכָּנַע מְאֹד מִלִּפְנֵי אֱלֹהֵי אֲבֹתָיו... וַיֵּדַע מְנַשֶּׁה כִּי ה' הוּא הָאֱלֹהִים... וַיָּסַר אֶת אֱלֹהֵי הַנֵּכָר" (דה"ב לג, יב-טו). ואצל יאשיהו אנחנו שומעים שהיו שני שלבים למהפכה הדתית: בעוד בספר מלכים המהפכה מתחילה רק לאחר מציאת ספר התורה בשנת 18 למלכות יאשיהו, בדברי הימים (פרק לד) אנחנו שומעים שהיה שלב מקדים של טיהור עבודה זרה כבר משנת 12 למלכות יאשיהו, עוד לפני מציאת ספר התורה. 
 
פערים אלה הם צוהר משמעותי לשאלת היחס המתודי לפערים בין מלכים לדברי הימים. הרב מדן למדנו מתייחס לדברי הימים כספר שתפקידו **תיעוד היסטורי,** ולספר מלכים כספר שתפקידו **מבט נבואי.** כך ניתן להסתכל על סיפור מנשה – היסטורית, אכן מנשה חזר בתשובה לקראת סוף ימיו. אבל מבחינת מצבה הדתי של יהודה – חזרתו בתשובה של מנשה הייתה חסרת השפעה. מצבה הדתי של יהודה כבר הגיע לשפל כל כך גדול בהובלת מנשה, וחזרתו האישית בתשובה לא היה בה כדי לתקן את המצב (ויעיד על כך מצב יהודה בתקופת אמון, שמצוי בדיוק במצב של חטאי מנשה קודם חזרתו בתשובה).

באופן דומה ניתן להסתכל על השלב הראשון במהפכה הדתית של יאשיהו. יאשיהו אכן ניסה לתקן כבר בשלב הראשון למלכותו, אבל זה לא היה תיקון מספק מבחינה נבואית – ולכן ספר מלכים לא מזכיר את ניסיון התיקון הזה. כדי לבסס את הדברים, הרב מדן מזכיר פסוקים מספר ירמיהו בהם מתואר **ניסיון תיקון** שטחי שאיננו משכנע מספיק: "כִּי אִם תְּכַבְּסִי בַּנֶּתֶר וְתַרְבִּי לָךְ בֹּרִית נִכְתָּם עֲוֹנֵךְ לְפָנַי נְאֻם אֲדֹנָי ה'" (ירמיהו ב, כב) – תהליך התיקון איננו מספיק, וכן ניתן למצוא תיאור של אנשים שמנסים לטעון שנטהרו, אבל בפועל במסתרים עוד עובדים לעבודה זרה: "אֵיךְ תֹּאמְרִי לֹא נִטְמֵאתִי אַחֲרֵי הַבְּעָלִים לֹא הָלַכְתִּי **רְאִי דַרְכֵּךְ בַּגַּיְא...** כְּבֹשֶׁת גַּנָּב כִּי יִמָּצֵא כֵּן הֹבִישׁוּ בֵּית יִשְׂרָאֵל הֵמָּה מַלְכֵיהֶם שָׂרֵיהֶם וְכֹהֲנֵיהֶם וּנְבִיאֵיהֶם" – מתואר כאן מצב שבו החטאים עוד נוכחים, אבל בסתר. ייתכן שבשלב זה יאשיהו ניסה לטהר, אבל לא עשה זאת בצורה מספיק יסודית. בפרק כ"ג במלכים, נראה את השלב השני של מהפכת יאשיהו – שבה התיקון הוא מעמיק, רוחבי ויסודי.

נציין, שגישות ספרותיות ללימוד המקרא נוטות בדרך כלל ללמוד את מלכים במנותק מדברי הימים, ואת דברי הימים ללמוד לאור המסופר בספר מלכים, תוך השארת השאלה ההיסטורית בצד.

 ~ Nethanel Lasry: שיעורו של הרב מדן על מנשה:

https://www.hatanakh.com/lessons/%D7%A2%D7%9C-%D7%A1%D7%AA%D7%99%D7%A8%D7%95%D7%AA-%D7%95%D7%A4%D7%A2%D7%A8%D7%99%D7%9D-%D7%91%D7%99%D7%9F-%D7%9E%D7%9C%D7%9B%D7%99%D7%9D-%D7%9C%D7%93%D7%91%D7%A8%D7%99-%D7%94%D7%99%D7%9E%D7%99%D7%9D

שיעורו של הרב מדן על יאשיהו:

https://www.hatanakh.com/lessons/%D7%9E%D7%94%D7%A4%D7%9B%D7%94-%D7%93%D7%AA%D7%99%D7%AA

 ~ Nethanel Lasry: **מלכים ב פרק כג־כד — המהפכה של יאשיהו ומלכי יהודה האחרונים**

המלך יאשיהו עושה את המהפכה הדתית הכי גדולה ומרשימה בתולדות עם ישראל. אחרי שנים של עבודה זרה קשה בתקופת מנשה, הוא כורת ברית בין העם לבין ה', ורודף אחרי העבודה זרה במרץ, כאשר הרושם שמתקבל מהפסוקים הוא של מהפכה מהירה ויסודית. סוגים רבים של עבודה זרה, מתקופות שונות ובמקומות שונים, נרדפים ונשרפים. לא רק שהמהפכה מגיעה לכל סוגי העבודה זרה, ולא רק שהבמות גם הן מטופלות והוא מבצר את מעמדו של המקדש, יאשיהו נכנס לואקום שנוצר בעקבות  היעלמות מלכת ישראל, מרחיק עד לאיזורים שהיו שייכים לממלכת ישראל ומבער את העבודה הזרה והבמות גם משם.  בסיכומו של עניין, נראה שזו התקווה לאיחוד הממלכה סביב ירושלים, המקדש ועבודת ה', תחת מלך צדיק ומוצלח עם הישגים דתיים ומדיניים מופלאים. פסוק ההערכה ליאשיהו מעצים את התקווה: "וְכָמֹהוּ לֹא־הָיָה לְפָנָיו מֶלֶךְ אֲשֶׁר־שָׁב אֶל־ה' בְּכָל־לְבָבוֹ וּבְכָל־נַפְשׁוֹ וּבְכָל־מְאֹדוֹ כְּכֹל תּוֹרַת מֹשֶׁה וְאַחֲרָיו לֹא־קָם כָּמֹהוּ". 

התקווה מתנפצת בפסוק הבא: "אַךְ לֹא־שָׁב ה' מֵחֲרוֹן אַפּוֹ הַגָּדוֹל אֲשֶׁר־חָרָה אַפּוֹ בִּיהוּדָה עַל כָּל־הַכְּעָסִים אֲשֶׁר הִכְעִיסוֹ מְנַשֶּׁה". יאשיהו **שב אל ה' בכל לבבו**, אבל בכל זאת **לא שב ה' מחרון אפו**. ההתנפצות הזו מתסכלת, וגם לא מתאימה לכל מה שאנחנו מאמינים בו על תשובה, ועל תורת הגמול הא—להית. יאשיהו חוזר בתשובה למהדרין מן המהדרין ועושה כל מה שצריך,  אבל זה לא מספיק לקב"ה ובני יהודה יענשו בכל זאת **על חטאות מנשה**. 

חז"ל דרשו שהפסוק מספר איכה נאמר כקינה על מותו של יאשיהו: "רוּחַ אַפֵּינוּ **מְשִׁיחַ ה' נִלְכַּד בִּשְׁחִיתוֹתָם** אֲשֶׁר אָמַרְנוּ בְּצִלּוֹ נִחְיֶה בַגּוֹיִם", ומסבירים שיאשיהו נפל בגלל חטאי העם. הוא עשה מהפכה מדהימה, אבל המהפכה לא חלחלה לעם עצמו. למרות שזה הסבר טוב, צריך לשאול את עצמנו האם בסיפור כמו שהוא כתוב **בספר מלכים עצמו** יש רמז לסיבות ההנהגה הא—להית? מה המסר של ספר מלכים? 

אפשר היה להציע שהמסר הוא שמרגע שבני ישראל חטאו כל כך הרבה, ונגזרה עליהם הגזירה, אין איך לתקן ואין מה לעשות. הכל באמת היה מושלם, אבל ה' בכל זאת לא סלח. זה מסר אפשרי, אבל נראה שהוא לא מתאים לתפיסה היהודית של תשובה, וכבר בפסוקים עצמם יש הסבר עמוק יותר. 

לאורך כל הפסוקים יאשיהו פעיל ונמרץ, אבל העם פאסיבי. גם כשהוא כורת איתם את הברית, העם לא מגיב ולא עונה, בשונה מהברית של משה (שמות י"ט), של יהושע (יהושע כ"ד) או של אליהו (מלכים י"ח). התוצאה היא מהפכה יסודית מאוד, אבל מהפכה שלא מחלחלת מספיק עמוק. העם באמת לא עבד עבודה זרה יותר, אבל לא שינה את **ההרגלים** שלו. 

עוד יותר מכך, המהפיכה של יאשיהו הייתה **קצרה מדי ומאוחרת מדי**. אחרי חמישים ושבע שנים של מנשה ואמון, ועוד 18 שנים במלכות יאשיהו לפני שהתחיל במהפכה הדתית, אנחנו מדברים על 75 שנים של עבודה זרה. יאשיהו מלך בסך הכל 31 שנה, מתוכם את רוב ימיו העביר בלי לעשות שינויים דרמטיים, ועוד 13 שנה אחרי המהפכה. השנים האלו לא הצליחו לחצוץ בין השנים של מנשה לשנים של המלכים שאחריו. יאשיהו עושה מהפכה מדהימה, אבל כשהוא איננו, בתקופת בניו, העם והמלכים חוזרים לחטוא במהירות כאילו הוא לא היה שם. התיאור בימיו הקצרים של יהואחז "וַיַּעַשׂ הָרַע בְּעֵינֵי ה' **כְּכֹל אֲשֶׁר עָשׂוּ אֲבֹתָיו",** ובתקופת יהויקים התנ"ך מזכיר את מנשה ישירות: " וַיַּעַשׂ הָרַע בְּעֵינֵי ה' **כְּכֹל אֲשֶׁר עָשׂוּ אֲבֹתָיו** .... וַיְשַׁלְּחֵם בִּיהוּדָה לְהַאֲבִידוֹ **כִּדְבַר ה' אֲשֶׁר דִּבֶּר בְּיַד עֲבָדָיו הַנְּבִיאִים:**  אַךְ עַל פִּי ה' הָיְתָה בִּיהוּדָה לְהָסִיר מֵעַל פָּנָיו **בְּחַטֹּאת מְנַשֶּׁה כְּכֹל אֲשֶׁר עָשָׂה:** וְגַם דַּם הַנָּקִי אֲשֶׁר שָׁפָךְ וַיְמַלֵּא אֶת יְרוּשָׁלִַם דָּם נָקִי וְלֹא אָבָה ה' לִסְלֹחַ". 

כמו בהרבה מקומות בתנ"ך, אחד המסרים הנבואיים בסיפור הוא שהקב"ה יודע הכל. אנחנו קוראים על התגובה של ה', ומתקוממים כנגד חוסר הצדק, אך כאשר נמשיך בסיפור נגלה שמה שהיה נראה לנו כחוסר צדק, היה נראה כך בגלל שאנחנו בני אנוש, שקוראים את הסיפור בקצב של בני אנוש, שלא יודעים את העתיד ולא את מה שיש בלב של אנשים. המהפכה המרשימה לא משיבה את חרון אף ה', כי למרות היותה מרשימה ויסודית, היא בעצם לא הופכת שום דבר. הרבה יותר קשה לתקן מאשר לקלקל, וגם יאשיהו המלך הצדיק ביותר, נזכר מאוחר מדי ובמעט השנים שנותרו לו לחייו, לא מצליח לנווט מחדש את ממלכת יהודה לכיוון חיובי. 

גם שאר המלכים יקבלו את ההזדמנות שלהם לתקן, ובספר ירמיהו הוא יבקש וידרוש מהעם לשוב בתשובה ולהנצל, אך ספר מלכים מתאר לנו את מה שבאמת יקרה כשהוא כבר יודע את הסוף – ממלכת יהודה לא פנויה לשוב בתשובה ונועלת לעצמה את הדלת, ולכן "אף ה' הייתה בירושלים **עד השליכו אותם מעל פניו".**

 ~ Nethanel Lasry: **אין לך מושג** מה היה לחבקוק להגיד? 

בא לך **לפגוש** את נבואות ישעיהו? 

רוצה להרגיש שאתה מכיר **את כל ספרי התנ"ך?**

הלימוד היומי בתנ"ך מסיים את נביאים ראשונים ומתחיל בלימוד **ספר ישעיהו.** הזדמנות נהדרת להצטרף למסע אל החלק הפחות מוכר של התנ"ך, זה שבדרך כלל נעצרים ומתייאשים בו – בואו ללמוד איתנו, עם הספק יומי קבוע ומסגרת להרחבות – וכך להכיר מקרוב את דבר ה' על ידי עבדיו הנביאים!  

לינק להצטרפות: https://chat.whatsapp.com/KZLlcSXiP9VDQyreP8qOhN

 ~ Nethanel Lasry: אנחנו נכנסים אל החלק הפחות מוכר של התנ"ך ובע"ה מתחילים מחר את ספר ישעיהו. מוזמנים להפיץ את ההודעה ולצרף אלינו חברים חדשים!👆👆

 ~ יאיר רהט: **מלכים ב פרק כה – החורבן**

בחווית הלימוד שלי, ספר מלכים הוא ספר מתסכל. הספר שהתחיל במלכות שלמה המפוארת, בבניין ירושלים והמקדש על שלל כלי הנחושת המפוארים – נגמר בפרקנו בחורבן המקדש וירושלים, בגלות העם, ובשבירת עמודי הנחושת, הים והמכונות. כשבאמצע, תהליך הדרגתי ועיקש של הידרדרות בשתי הממלכות של עם ישראל, עד שכל אחת מהן גולה בתורה. ובכל זאת, הספר נגמר דווקא באיזשהי אופטימיות – אויל מראדך מלך בבל לאחר נבוכדנאצר מוציא את יהויכין מהכלא ונותן לו כבוד בבית מלכותו.

נזכיר את המצב בתקופתו של צדקיהו המלך: יהויכין ושכבת ההנהגה של ירושלים כבר גלו לבבל, וצדקיהו (דודו של יהויכין, אחיו של יהויקים ובנו של יאשיהו המלך) ממונה למלך על ידי מלך בבל, שאפילו משנה את שמו. המשמעות: צדקיהו אמור להיות שלטון בובות בידיה של אימפריית בבל. 

כשמעיינים **בספר ירמיהו** מוצאים שבאותה תקופה, אחד ממוקדי הוויכוח המרכזיים בין הנבואה לעם הוא בשאלת היחס לשעבוד מלך בבל. ה' אומר לעם באמצעות ירמיהו שיש להיכנע למלך בבל ולקבל את עולו, ואילו נביאי השקר מצווים להתנגד למלך בבל ולמרוד בו, מתוך הנחה שמפלתו קרובה. **אברהם מלמט** במאמרו המצורף מציע לאור זה שאכן היו בירושלים שתי מפלגות: מפלגת מתנגדי בבל לא קיבלה את גלות יהויכין כעובדה מוגמרת, והם ראו ביהויכין את המלך האמיתי של יהודה – למרות שהוא כבר הוגלה לבבל. הם האמינו במפלת בבל ובחזרת יהויכין לכסאו. כך ניתן לראות למשל **מדבריו של חנניה בן עזור נביא השקר:** **"וְאֶת יְכָנְיָה בֶן יְהוֹיָקִים מֶלֶךְ יְהוּדָה וְאֶת כָּל גָּלוּת יְהוּדָה הַבָּאִים בָּבֶלָה אֲנִי מֵשִׁיב** אֶל הַמָּקוֹם הַזֶּה נְאֻם ה'" (ירמיהו כח, ד).

ירמיהו, לעומתם, מדגיש שהתקווה שאולי עוד קיימת לממלכת יהודה – היא דווקא דרך צדקיהו. בפרק שבו ירמיהו עובר ומתאר את פשעיהם של מלכי יהודה האחרונים, הוא מסיים **בתקווה דרך צדקיהו:** "הִנֵּה יָמִים בָּאִים נְאֻם ה' וַהֲקִמֹתִי לְדָוִד צֶמַח צַדִּיק וּמָלַךְ מֶלֶךְ וְהִשְׂכִּיל וְעָשָׂה מִשְׁפָּט וּצְדָקָה בָּאָרֶץ: בְּיָמָיו תִּוָּשַׁע יְהוּדָה וְיִשְׂרָאֵל יִשְׁכֹּן לָבֶטַח **וְזֶה שְּׁמוֹ אֲשֶׁר יִקְרְאוֹ ה' צִדְקֵנוּ:** (כג, ה-ו) – והדברים מתאימים למסר הנבואי: יש להיכנע למלך בבל, ולכן ישועה, אם תהיה – היא דרך מלך החסות של מלך בבל: **צדקיהו.** ייתכן שגם לאחר הגלות המשמעותית של יהויכין, הייתה תקווה לצמיחה חדשה מתוך אלה שנשארו בארץ, בהנהגת צדקיהו. בסופו של דבר, צדקיהו הפר את צו הנביא ומרד במלך בבל – וכך גלה גם הוא (מוזמנים לשמוע את שיעורו של **הרב יוסי אליצור** שעוסק בשאלה כיצד הפך צדקיהו ממבשר תקווה לזה שבימיו בא החורבן: https://did.li/K0K5q). 

תהליך דומה מאוד מתרחש בסיפורו של גדליה: הבבלים משאירים מדלת העם בארץ, בהנהגת גדליה. ה' ציפה מהם שיקבלו את עול מלך בבל, ומתוך כך אולי הייתה יכולה לצמוח ישועה. בספר ירמיהו אנחנו שומעים שאכן הנהגת גדליה עוררה רוחות תקווה בעם: "וַיִּשָּׁבַע לָהֶם גְּדַלְיָהוּ בֶן אֲחִיקָם בֶּן שָׁפָן... אַל תִּירְאוּ מֵעֲבוֹד הַכַּשְׂדִּים שְׁבוּ בָאָרֶץ וְעִבְדוּ אֶת מֶלֶךְ בָּבֶל וְיִיטַב לָכֶם... וְגַם כָּל הַיְּהוּדִים אֲשֶׁר בְּמוֹאָב וּבִבְנֵי עַמּוֹן וּבֶאֱדוֹם וַאֲשֶׁר בְּכָל הָאֲרָצוֹת שָׁמְעוּ **כִּי נָתַן מֶלֶךְ בָּבֶל שְׁאֵרִית לִיהוּדָה... וַיָּשֻׁבוּ כָל הַיְּהוּדִים מִכָּל הַמְּקֹמוֹת אֲשֶׁר נִדְּחוּ שָׁם** וַיָּבֹאוּ אֶרֶץ יְהוּדָה אֶל גְּדַלְיָהוּ" (ירמיהו מ, ט-יב). רצח גדליה גדע גם את התקווה הזו. גם לאחר רצח גדליה, ירמיהו בשם ה' מצווה את העם הנותר להישאר בארץ – אבל הם לא מקשיבים לו ובורחים למצרים, וכך מקיץ הקץ הסופי על יושבי יהודה בארץ ישראל.

מעניין שבסופו של ספר מלכים דווקא יהויכין זוכה למידה קטנה של ישועה, ואילו שושלת צדקיהו נגדעת. לישועת יהויכין תהיה משמעות גדולה לדורות הבאים: בראשית ימי בית שני נפגוש את המנהיג **זרובבל בן שאלתיאל** שהוא **צאצא של יהויכין** (עיינו דה"א ג, י-כ).

‎ ~ יאיר רהט: מלמט - ירמיהו ומלכי יהודה האחרונים.pdf • ‎6 pages ‎<attached: 00001050-מלמט - ירמיהו ומלכי יהודה האחרונים.pdf>

 ~ יאיר רהט: **ישעיהו פרק א וכניסתנו ללימוד נביאים אחרונים**

אנחנו זוכים היום לסיים את ספר מלכים ולהיכנס לחלק הפחות מוכר ונלמד של התנ"ך: נביאים אחרונים. סגנון הספרים הולך להשתנות מאוד ממה שראינו עד כה: מספרים שבהם המסגרת המרכזית היא המסגרת ההיסטורית, דרך הסיפור והפרוזה – אנחנו נכנסים ללימוד שעיקרו במסות נבואיות ובתיעוד דברי ה' לעם, כפי שהובאו על ידי הנביאים. 

פרק א' בישעיהו הוא מן המפורסמים בדברי הנביאים, כאשר המוקד שלו בהפיכת קערה של סולם הערכים הדתי: בעוד העם סבור שמוקד העבודה הדתית בבית המקדש ובקרבנות, ישעיהו מוכיח את העם על חטאיהם החברתיים, ואומר שכאשר המצב המוסרי מקולקל – ה' מואס גם בעבודה הפולחנית שבבית המקדש.

נזכיר כמה נושאים שעולים בפרק ואפשר להרחיב בהם:

1.	**זמנו של ישעיהו ושל פרק א':** בפתיחת הספר מובאת כותרת המציינת לנו את תקופת נבואתו של ישעיהו – מעוזיה ועד חזקיהו. זמנו של פרק א' מעורר כמה שאלות, נציין שתיים מתוכן: 1. בפרק ו' מופיע מעמד שיש שראו בו "מעמד הקדשה" של ישעיהו לנביא, ולכן חלק מהפרשנים והחוקרים רוצים להקדים אותו ולומר שהוא הנבואה הראשונה של ישעיהו. 2. התיאור הקשה על מצבה של ירושלים: "וְנוֹתְרָה בַת צִיּוֹן כְּסֻכָּה בְכָרֶם כִּמְלוּנָה בְמִקְשָׁה" (א, ח) לא כל כך הולם את תקופת המלכים עוזיה, יותם ואחז – ולכן רבים הבינו שפרק א' (או לפחות חלקו) נאמר בתקופת חזקיהו, אחרון המלכים עליהם מנבא ישעיהו (לכאורה). ממילא, עולה השאלה מדוע פרק זה מופיע ראשון? וכנראה צריך להסביר שפרק א' מהווה פתיח כולל לתכני הנבואה של ישעיהו – נקודה שיש לעמוד עליה ולהרחיב בה עוד הרבה.

2.	**תפיסת הקרבנות:** התפיסה הנבואית המורכבת ואף השלילית מעט כלפי הקרבנות מופיעה במקומות נוספים במקרא, עיינו למשל: שמואל א טו, כב; עמוס ה; תהילים נא; הושע ו, ו; מיכה ו; ירמיהו ז, כב-כג. **שאלות מנחות לעיון:** האם התוכחה היא על הקרבת הקרבנות או על המצב הכללי של העם? האם ולמה התוכחה מקשרת בין שני הנושאים הללו? מתי הקרבת קרבנות רצויה ומתי היא אינה רצויה? 

3.	**מעמדה של ירושלים:** ישעיהו מתאר אכזבה גדולה מירושלים: "אֵיכָה **הָיְתָה לְזוֹנָה קִרְיָה נֶאֱמָנָה** מְלֵאֲתִי מִשְׁפָּט צֶדֶק יָלִין בָּהּ וְעַתָּה מְרַצְּחִים" (א, כא) – העיר שנתלו בה תקוות גדולות, שתהווה **מודל לעיר של צדק ומשפט** - הפכה לעיר שבה **חוגגת השחיתות:** "כַּסְפֵּךְ הָיָה לְסִיגִים סָבְאֵךְ מָהוּל בַּמָּיִם: שָׂרַיִךְ סוֹרְרִים וְחַבְרֵי גַּנָּבִים כֻּלּוֹ אֹהֵב שֹׁחַד וְרֹדֵף שַׁלְמֹנִים" (א, כב-כג). מעניין שכאן נושא הנבואה איננו העם אלא **העיר,** על הציפיות שהיו ממנה ועל האכזבה ממנה. ישעיהו ממשיך ומנבא שכל זה יתוקן – עד שירושלים תחזור להיות סמל למשפט וצדקה: "אַחֲרֵי כֵן יִקָּרֵא לָךְ עִיר הַצֶּדֶק קִרְיָה נֶאֱמָנָה" (א, כו). 

נקודה זו מעניינת פעמיים: 1. התוכחה של ישעיהו על כך שמוקד רצון ה' איננו בפולחן אלא בתיקון מוסרי – לא באה להוריד ממעמדה של ירושלים. אלא יש כאן חידוד של תפקיד העיר ירושלים: עיקר תפקידה של ירושלים – להוות מגדלור מוסרי. 2. בפרק הבא, נראה ביטוי של התפקיד המיועד לירושלים להוות מגדלור כזה אף לכל העמים. 

4.	**השוואה לסדום:** בפרק כמה השוואות בין מצבה של יהודה לבין סדום ועמורה. שימו לב למשמעויות השונות של ההקבלות הללו בפרק. 

מעמדה של ירושלים והמצב המוסרי הם נושאים שימשיכו ללוות אותנו בלימוד ישעיהו. והשאלה לאיזו תקופה היסטורית לשייך את הנבואות – היא שאלה שמלווה באופן כללי רבות מן הנבואות בנביאים אחרונים. לשאלה זו לעתים יימצא פתרון מספק, ולעתים נישאר בערפל...

 ~ יאיר רהט: מצורפים שני שיעורים קצרים של **הרב יובל שרלו** - 

האחד עוסק בתכניו של פרק א' ובסולם הערכים הדתי שהוא מציב: https://youtu.be/PTWeUm1Mt2I

והשני עוסק בשאלת הרקע ההיסטורי לנבואה של פרק א', ובמשמעות הדברים: https://youtu.be/h7EKJQKrgmY 

עוד מוזמנים לשמוע, דיון בין **הרב שרלו והרב מדן** - על סולם הערכים הדתי שעולה מן הפרק:  https://youtu.be/0-YeQW_sCEE .

 ‪+972 53‑232‑3937‬: ‎‎‪+972 53‑232‑3937‬ changed their phone number to a new number. ‎Tap to message or add the new number.

 ~ יאיר רהט: אנחנו עוברים מלימוד נביאים ראשונים, שהם בסך הכל יחסית פשוטים לקריאה ולהבנה, ללימוד ספרים יותר מאתגרים. כמה המלצות:

1.	תרשו לעצמכם להשתמש בפירושים מודרניים כדי להקל על הלימוד הרציף – דעת מקרא, שטיינזלץ או פירושים אחרים. 
2.	**פירוש שטיינזלץ זמין באופן מקוון** בקישור הבא: https://edu.929.org.il/%D7%AA%D7%A0%D7%9A-%D7%9E%D7%9C%D7%90/ .
3.	**מקראות גדולות** באתר על התורה: https://mg.alhatorah.org/Full/Yeshayahu/ .
4.	לפעמים מבינים את הפרק כשלעצמו אבל קשה להבין את ההקשר או המסגרת הכוללת. ננסה להתייחס לכך בהודעות שאנחנו שולחים מדי יום, אבל שימו לב לזה גם בלימוד האישי שלכם: חלק ממיומנות הלימוד זה לשים לב מתי מתחילה ונגמרת יחידה נבואית (לפעמים חלוקת הפרקים מטעה), האם ומה טיב הקשר בינה לבין אלה שלפניה ואחריה, וכן על זה הדרך.
5.	הלשון של נביאים אחרונים היא לשון של שירה. בשונה ממה שלמדנו עד היום, שכתוב בצורה שמכונה 'פרוזה' (=כמו שמספרים סיפור), הנבואה כתובה בלשון מליצית, משתמשת במשחקי מילים ובתקבולות, וסומכת על השומעים שהם מבינים את ההקשר וחולקים את אותו עולם מושגים ודימויים.
6.	פשוט ללמוד - לאט לאט רוכשים את השפה והלימוד נעשה יותר קל.

שיהיה לנו בהצלחה!

 ~ יאיר רהט: טיפה על **מבנה ספר ישעיהו:**

ספר ישעיהו, ע"פ הכותרת שלו, עוסק בתקופת המלכים עוזיה, יותם, אחז וחזקיהו. בפועל, הספר ככל הנראה מתחיל לאחר תקופת עוזיה או ממש בסופה, וייתכן וממשיך גם לתקופת מנשה (הכוונה לחלק האחרון של הספר). 

ננסה למפות בקצרה את **מבנה הספר,** וכמובן שזה תיאור כללי ולא בהכרח מדויק או מחייב:

1.	פרק א' – עיסוק בחטאים המוסריים (כנראה שייך לתקופת **חזקיהו).**
2.	פרקים ב'-ו' – עיסוק ביום ה' ובבעיית הגאווה (שייך כנראה לתקופת **עוזיה-יותם).**
3.	פרקים ז'-י"ב – עיסוק במלכות **אחז** ובמאבקו מול רצין ופקח; התייחסות לעליית אשור ולמפלתה; נבואת אחרית הימים.
4.	פרקים י"ג-כ"ג – קובץ משאות (נבואות) על העמים.
5.	פרקים כ"ד-כ"ז – נבואות "אפוקליפסה": תיאור יום ה', ופורענות וישועה שיבואו על העולם כולו.
6.	פרקים כ"ח-ל"ה – מקבץ נבואות נוסף, בעיקר על יהודה. עיסוק נרחב בחטא ההסתמכות על מצרים. (תקופה - חזקיהו?)
7.	פרקים ל"ו-ל"ט – פרקי פרוזה (סיפור) על חזקיהו המלך (מקביל, כמעט מילה במילה, לפרקים בספר מלכים).
8.	פרקים מ'-ס"ו – נבואות נחמה וישועה (בעיקר), סגנון מעט שונה מזה של שאר הספר. סביב הפרקים האלה התעורר הדיון בסוגיית "ישעיהו השני" – ועוד נעסוק בכך בעתו ובזמנו בע"ה.

 ~ יאיר רהט: ואגב, זו הזדמנות מצוינת לכל מי שאיבד אותנו או רצה להצטרף ולא הצליח - להצטרף עכשיו ולהתחיל איתנו את נביאים אחרונים.

מצרף כאן כמה דברי הקדמה לתקופה הקרובה☝️☝️

 ~ Nethanel Lasry: **ישעיהו פרק ב' – יום ה' וחטא הגאווה**

הנבואה פותחת ב'חזון אחרית הימים', ומסתבר להבין שמדובר על רצף נבואות עם קשר ביניהן מכאן ועד סוף פרק ד'. ננסה להציג בקצרה את הרעיון בפסקאות הנבואיות השונות.

**כי מציון תצא תורה** – פתיחת הנבואה היא בחזון אחרית ימים, בו ירושלים, ובפרט הר בית ה' יהפכו לגבוהים יותר מן ההרים והגבעות. ניתן לקרוא את הפסוקים כהבטחה ניסית, שההר יהפוך לגבוה יותר, אך כנראה שהכוונה למקומו המרכזי של הר ה', שיהיה "גבוה" יותר מן ההרים והגבעות, שמוכרים לנו כמקום עליהם עובדים הגויים את העבודה זרה שלהם: "עַל הֶהָרִים הָרָמִים וְעַל הַגְּבָעוֹת וְתַחַת כָּל עֵץ רַעֲנָן" (דברים יב, ב). עמים רבים יגיעו לירושלים, יבקשו ללמוד את דרך ה', ומתוך כך יחיו בהרמוניה ושלום, תחת משפטו של ה'. הנבואה הזו היא נבואה משמעותית בספר ישעיהו ששם את אחת המטרות של עם ה' בהפצת התורה מירושלים. אין הכוונה בנסיון לגייר את כל העולם, אלא בכך שיעזבו את אליליהם ויקבלו על עצמם את דרך ה'. 

**חטא הגאווה** – למול החזון המדהים שהגויים יהיו אלה שלומדים מעם ישראל, ישעיהו מחזיר את שומעיו לקרקע המציאות: "בֵּית יַעֲקֹב לְכוּ וְנֵלְכָה בְּאוֹר ה':  **כִּי נָטַשְׁתָּה** עַמְּךָ בֵּית יַעֲקֹב כִּי מָלְאוּ מִקֶּדֶם **וְעֹנְנִים כַּפְּלִשְׁתִּים וּבְיַלְדֵי נָכְרִים יַשְׂפִּיקוּ".** עד שאנחנו מייחלים לכך שהגויים ילמדו מאיתנו איך לעבוד את ה', צריך להתחיל בכך שלפחות אנחנו לא נלמד מהם איך **לא לעבוד** את ה'. התיאור ממשיך בחטא מרכזי שמופיע לאורך הפרקים: **חטא הגאווה.** 

ישעיהו מדגיש את הכוח והעוצמה שבני יהודה חושבים שיש להם, ומזכיר את שתי הדוגמאות האסורות מפרשת המלך: **"וַתִּמָּלֵא אַרְצוֹ כֶּסֶף וְזָהָב** וְאֵין קֵצֶה לְאֹצְרֹתָיו **וַתִּמָּלֵא אַרְצוֹ סוּסִים** וְאֵין קֵצֶה לְמַרְכְּבֹתָיו". ישעיהו מזכיר גם את חטא העבודה זרה, אבל כאן הדגש אחר ממה שאנחנו רגילים לחשוב על עבודה זרה: " וַתִּמָּלֵא אַרְצוֹ אֱלִילִים לְמַעֲשֵׂה יָדָיו יִשְׁתַּחֲווּ **לַאֲשֶׁר עָשׂוּ אֶצְבְּעֹתָיו".** בני יהודה כל כך אוהבים את עצמם שהם משתחווים למעשה ידיהם, הם מעדיפים לעבוד עבודה זרה מתוך גאווה והערצה עצמית. 

ישעיהו מדגיש שכוח בני האדם עתיד להתמוטט, כדאי לאנשים להתחבא ולהיזהר מפני "פחד ה'". כשה' יגיע ויכופף את כל הגאים, כולם יבינו שרק הקב"ה הוא זה שנשגב באמת: "עֵינֵי גַּבְהוּת אָדָם שָׁפֵל וְשַׁח רוּם אֲנָשִׁים **וְנִשְׂגַּב ה' לְבַדּוֹ** בַּיּוֹם הַהוּא".

**יום ה'** – הסיבה בגללה כדאי לאנשים להתחבא היא בואו של **יום ה'.** ישעיהו מפרט את כלל הדברים שיושפלו, ואנחנו יכולים לראות שני סוגים של מפלות שהקב"ה עתיד להנחיל "לכל כָּל גֵּאֶה וָרָם". נצחון הקב"ה על הגאים שבטבע: " וְעַל כָּל אַרְזֵי הַלְּבָנוֹן הָרָמִים וְהַנִּשָּׂאִים וְעַל כָּל אַלּוֹנֵי הַבָּשָׁן:  וְעַל כָּל הֶהָרִים הָרָמִים וְעַל כָּל הַגְּבָעוֹת הַנִּשָּׂאוֹת", ונצחון הקב"ה על המעשים הגדולים של התרבות האנושית: "וְעַל כָּל מִגְדָּל גָּבֹהַּ וְעַל כָּל חוֹמָה בְצוּרָה:  וְעַל כָּל אֳנִיּוֹת תַּרְשִׁישׁ וְעַל כָּל שְׂכִיּוֹת הַחֶמְדָּה". ההשלכות של המכה שהקב"ה ינחיל לבני יהודה תהיה שכולם יכנסו למערות, וישליכו את אליליהם: **"בַּיּוֹם הַהוּא יַשְׁלִיךְ הָאָדָם אֵת אֱלִילֵי כַסְפּוֹ וְאֵת אֱלִילֵי זְהָבוֹ** אֲשֶׁר עָשׂוּ לוֹ לְהִשְׁתַּחֲוֹת לַחְפֹּר פֵּרוֹת וְלָעֲטַלֵּפִים:  לָבוֹא בְּנִקְרוֹת הַצֻּרִים וּבִסְעִפֵי הַסְּלָעִים מִפְּנֵי פַּחַד ה' וּמֵהֲדַר גְּאוֹנוֹ בְּקוּמוֹ לַעֲרֹץ הָאָרֶץ".
סיכום החלק הזה של הנבואה הוא המסר שעל שומעיו של ישעיהו לקבל כבר עכשיו. אין מה להתרשם מהגאוותנים ומבעלי הכוח: "חִדְלוּ לָכֶם מִן הָאָדָם אֲשֶׁר נְשָׁמָה בְּאַפּוֹ כִּי בַמֶּה נֶחְשָׁב הוּא". 


**זמנה של הנבואה** – סביר שמדובר על נבואה מימי עוזיהו או יותם. בתקופתם מלכות יהודה הייתה חזקה ועוצמתית ואנחנו שומעים בדברי הימים על גאוותו של עוזיה שהגיעה אליה בגלל עוצמתו: "וּכְחֶזְקָתוֹ גָּבַהּ לִבּוֹ עַד לְהַשְׁחִית וַיִּמְעַל בַּה' אֱלֹהָיו" (דה"ב כו, טז). בנוסף, הפורענות שישעיהו מתאר מתאימה למתרחש ברעידת אדמה, והנביא זכריה מעיד שבימי עוזיה הייתה רעידת אדמה: "וְנַסְתֶּם גֵּיא הָרַי כִּי יַגִּיעַ גֵּי הָרִים אֶל אָצַל וְנַסְתֶּם כַּאֲשֶׁר נַסְתֶּם מִפְּנֵי הָרַעַשׁ בִּימֵי עֻזִּיָּה מֶלֶךְ יְהוּדָה" (זכריה פרק יד, ה). . למרות שניתן להבין שהרקע לנבואה הוא ימי עוזיה, הנביא בכוונה לא נותן לנבואה תאריך, והמשמעות היא שהנבואה היא על זמנית. היא נצרכה לשעתה ולדורות, ובכל דור ודור ראוי **לזכור ש"נשגב ה' לבדו ביום ההוא".**

 ~ Nethanel Lasry: **ישעיהו פרק ג – התמוטטות המעמדות בחברה**

ההשלכה של יום ה' שימוטט את כל הגאוותנים, תהיה התרסקות המעמדות החברתיים. ה' יסיר מירושלים את כל ההנהגה שלה – האנשים עליהם נשענים: "כִּי הִנֵּה הָאָדוֹן ה' צְבָ–אוֹת מֵסִיר מִירוּשָׁלִַם וּמִיהוּדָה מַשְׁעֵן וּמַשְׁעֵנָה" השכבה העליונה, שבימיה של הנבואה מתנהגת בעריצות ובגאווה, תוסר ממקומה. ההשלכות יהיו שישלטו בעם אנשים לא מנוסים ולא ראויים: "וְנָתַתִּי נְעָרִים שָׂרֵיהֶם", שאנשים לא יקשיבו למנהיג: "וְנִגַּשׂ הָעָם אִישׁ בְּאִישׁ וְאִישׁ בְּרֵעֵהוּ יִרְהֲבוּ הַנַּעַר בַּזָּקֵן וְהַנִּקְלֶה בַּנִּכְבָּד", ושאף אחד לא ירצה יותר לשמש בשליחות ציבורית:  " כִּי יִתְפֹּשׂ אִישׁ בְּאָחִיו בֵּית אָבִיו שִׂמְלָה לְכָה קָצִין תִּהְיֶה לָּנוּ וְהַמַּכְשֵׁלָה הַזֹּאת תַּחַת יָדֶךָ: יִשָּׂא בַיּוֹם הַהוּא לֵאמֹר לֹא אֶהְיֶה חֹבֵשׁ וּבְבֵיתִי אֵין לֶחֶם וְאֵין שִׂמְלָה **לֹא תְשִׂימֻנִי קְצִין עָם".**  ההנהגה שפעם הייתה מקור לשחיטות כבר לא מפתה אף אחד, כי אף אחד לא רוצה להנהיג עם עני ומפורק. 

הפסקה הבאה היא הסבר החטא – המנהיגים מתעמרים בחלשים שבחברה: **"ה' בְּמִשְׁפָּט יָבוֹא** עִם זִקְנֵי עַמּוֹ וְשָׂרָיו וְאַתֶּם בִּעַרְתֶּם הַכֶּרֶם גְּזֵלַת הֶעָנִי בְּבָתֵּיכֶם: **מַה לָּכֶם תְּדַכְּאוּ עַמִּי וּפְנֵי עֲנִיִּים תִּטְחָנוּ** נְאֻם אֲ–דֹנָי ה' צְבָ–אוֹת".

החצי השני של הפרק מתאר את החצי השני של התמוטטות המעמד הגבוה ביהודה. לא המנהיגים, אלא הנשים. אותן נשים מטופחות וגאוותניות, יקבלו את נקמת ה'. ישעיהו מפרט באריכות גדולה סוגים שונים של בגדים ואיפור שהקב"ה ימנע מהם כדי להדגיש את הניגוד, ואת העיסוק המופרז של אותן נשים בגאוותן העצמית כשיש בעם אנשים שנאנקים תחת הסבל והעוני.

 ~ יאיר רהט: **ישעיהו פרק ד – הנשאר בציון והנותר בירושלים**

**א – הישועה**

פרק ד' חותם את היחידה שעוסקת ביום ה' (פרקים ב-ד). שימו לב לפתיחה "ביום ההוא" (אצלנו - ד, ב) שחוזרת פעמים רבות בפרקים ב-ד. בפרקים ב-ג ראינו שיום ה' הוא יום קשה, ויש בו תיאורים חריפים של השפלת האדם מפני פחד ה' ומהדר גאונו. פרק ד' נושא אווירה אחרת, וזו החתימה האופטימית של יום ה': הישועה שתהיה בירושלים.

נשים לב לכמה מוטיבים חשובים שמאפיינים את הישועה: 1. הישועה לתהיה **לפליטת ישראל:** לאחר התהליך של הסרת הסיגים, ישארו בירושלים הצדיקים והענווים, והם אלה שיוושעו – "כל הכתוב לחיים בירושלים" (ד, ג). 2. אותם צדיקים יזכו **לכבוד ולגאון** (ד, ב) אבל הפעם זו לא תהיה גאוות האדם אלא גאון שנובע משם ה' ("צמח ה'"). 3. ירושלים תהיה איזור מוגן של סוכה וענן, שמייצגים שני דברים: א. הגנה פלאית, "וּלְמַחְסֶה וּלְמִסְתּוֹר מִזֶּרֶם וּמִמָּטָר" (ד, ו). ב. השכינה ששורה בירושלים, "וברא ה'... כי על כל כבוד חופה" (ד, ה). 

מוטיב הישועה הממוקדת בירושלים, על ההגנה שהיא מספקת מפני הסכנות ("לְצֵל יוֹמָם מֵחֹרֶב וּלְמַחְסֶה וּלְמִסְתּוֹר מִזֶּרֶם וּמִמָּטָר"; פס' ו), וכמקום התכנסותם של הצדיקים לאחר יום ה' שיבוא על העולם – יחזור עוד פעמים רבות בספר ישעיהו, בהקשרים שונים. הדברים מתחברים כמובן גם למה שראינו בפרקים א-ב – האכזבה מהעיר שהייתה אמורה להיות דגל של משפט וצדקה, והחזון של ירושלים שעתידה להיות מוקד לשמיעת דבר ה' לעמים. גולת הכותרת של יום ה' היא החזרת ירושלים לתפארתה הרוחנית, ולתפקיד שהיא אמורה למלא. לאורך הספר, נפגוש את התפתחות הרעיון הזה. 

**ב – פסוק ד**

היו שהצביעו על כך שפסוק ד' לכאורה איננו מתאים לרצף הפרק. באמצע הפסוקים המתארים את הישועה, מוזכרת שוב הפורענות שתבוא כדי לטהר את העיר מהרשע שבה: "וְאֶת דְּמֵי יְרוּשָׁלִַם יָדִיחַ מִקִּרְבָּהּ בְּרוּחַ מִשְׁפָּט וּבְרוּחַ בָּעֵר". אולי את פשרו של שיבוץ פסוק זה בפרקנו אפשר להבין לאור הקבלה של הנבואה שלנו לנבואות דומות לה. עיון בעובדיה א וביואל ב-ג מצייר תמונה מאוד דומה לפרק שלנו – **"בהר ציון תהיה פליטה"** (עובדיה א, יז; יואל ג, ה) אבל בהבדל בולט אחד: ביואל ובעובדיה הפליטה בירושלים היא של עם ישראל מפני הגוים, עליהם תבוא הפורענות. ואילו ביום ה' שמתואר אצלנו, הפורענות תהיה בתוך ירושלים, על יושבי יהודה, כאשר רק חלקם (הצדיקים שבהם) יזכה להיות הפליטה שרואה את הישועה. זה בדיוק המסר שמחדד פס' ד' בלב הישועה המתוארת בפרק: אין מתוארת כאן ישועה קלאסית לעמ"י מפני הגוים, אלא ישועה שבאה מתוך טיהור הרשע המצוי בתוך ירושלים עצמה.

**ג – מאמרים**

מצורפים שני מאמרים:
1.	**יהודה אייזנברג** שמצביע על הקבלות בין יציאת מצרים לישועה שבפרקנו: http://www.daat.ac.il/he-il/tanach/iyunim/neviim/ahronim/yishaayahu/prakim/aiz-nevuat-geula.htm .
2.	**הרב אביה הכהן** שעומד על מבנה פרקים א-ד, ומצביע על קשרים בין מבנה הפרקים למבנה פרשיות בספר דברים.

‎ ~ יאיר רהט: אביה הכהן סדר פרקים א-ב (-ד).pdf • ‎8 pages ‎<attached: 00001062-אביה הכהן סדר פרקים א-ב (-ד).pdf>

 ~ יאיר רהט: **ישעיהו פרק ה – משל הכרם ונבואות "הוי"**

**משל הכרם** המפורסם מתאר את אכזבתו של הקב"ה מיושבי יהודה, במשל אכזבת האיכר מן הכרם שהשקיע בו. המשל משופע במשחקי מילים (כמו למשל: "וַיְקַו לְמִשְׁפָּט וְהִנֵּה מִשְׂפָּח"; ה, ז) או מהלכים מתוחכמים יותר – כמו העובדה שיהודה מיוצגת גם במשל (היא הכרם) וגם באופן הצגתו – שהרי הנביא פונה ל"יוֹשֵׁב יְרוּשָׁלִַם וְאִישׁ יְהוּדָה" שישפטו בינו ובין כרמו. שימו לב לאירוניה שבדבר: במשל המציג את האכזבה מכך שיהודה הכזיבה ולא נעשתה למוקד של **משפט,** מבקש הנביא **מאיש יהודה** שיהיו **השופטים** בינו ובין כרמו. מצורף גם מאמרו של **יהודה פליקס** שמנתח באופן מדוקדק את המשל על פרטיו מתוך התייחסות **להיבטים הריאליים** שלו. 

**המשך הפרק - נבואות הוי:** בסדרה של פסקאות הפותחות במילת הקינה **הוי** מקונן הנביא על מצבה של ירושלים. חלק מן הפסוקים משתמשים במוטיבים של הפרקים הקודמים: "וְיָרַד הֲדָרָהּ וַהֲמוֹנָהּ וּשְׁאוֹנָהּ וְעָלֵז בָּהּ: וַיִּשַּׁח אָדָם וַיִּשְׁפַּל אִישׁ וְעֵינֵי גְבֹהִים תִּשְׁפַּלְנָה" (יד, יד-טו) מזכירים מאוד את מושגי יום ה' שבפרק ב',  והפסוק "וַיִּגְבַּהּ ה' צְבָאוֹת בַּמִּשְׁפָּט וְהָאֵל הַקָּדוֹשׁ נִקְדָּשׁ בִּצְדָקָה (יד, טז) מזכיר מאוד את הדגש על **צדקה ומשפט** שבפרק א'. עקרונות אלה, שנאמרו בצורה כללית בפרקים א-ב, מיושמים בפרקנו בצורה ממוקדת על סוג חוטאים מסוים: על אנשים שהוללים ולא מטים ליבם לראות את מעשי ה'. 

בהמשך הפרק אנחנו פוגשים חוטאים מסוג אחר: לא סתם "הוללים" אלא אנשים שעושים עוולות (ה, יח), אנשים ששומעים את דבר ה' אבל מזלזלים בו (ה, יט) ואנשים שבוחרים עמדה ערכית מודעת – אבל בצד הלא נכון: "הָאֹמְרִים לָרַע טוֹב וְלַטּוֹב רָע שָׂמִים חֹשֶׁךְ לְאוֹר וְאוֹר לְחֹשֶׁךְ" (ה, כ). כאן אנחנו כבר שומעים לא על פורענות שבאה מה' על "גאוות האדם" – שזה מושג כללי שפונה לבני אדם באשר הם בשפה אוניברסלית, אלא פורענות שמכוונת לעם ישראל: "עַל כֵּן חָרָה אַף ה' בְּעַמּוֹ וַיֵּט יָדוֹ עָלָיו וַיַּכֵּהוּ" (ה, כה). לא זו אף זו: עד לפרק שלנו, הפורענות שתוארה בישעיהו נוסחה כפורענות שבאה מה' בעצמו, על בני האדם. בפרק שלנו מופיע לראשונה בספר הרעיון שהפורענות תבוא על ידי אויב בשר ודם: "וְנָשָׂא נֵס לַגּוֹיִם מֵרָחוֹק וְשָׁרַק לוֹ מִקְצֵה הָאָרֶץ" (ה, כו).

‎ ~ יאיר רהט: פליקס מעשה מחדל וגנטיקה במשל הכרם.pdf • ‎7 pages ‎<attached: 00001064-פליקס מעשה מחדל וגנטיקה במשל הכרם.pdf>

 ~ Nethanel Lasry: ‎~ Nethanel Lasry pinned a message

 ~ Nethanel Lasry: הצמדנו את מבנה הספר לראש הקבוצה עבור חיפוש מהיר ונוח

 ~ Nethanel Lasry: **ישעיהו פרק ו' – קדוש קדוש קדוש**

הנבואה בפרק מתארת את אחת מהתגלויות השכינה המפורטות ביותר בתנ"ך. ישעיהו רואה את הקב"ה יושב על כסאו ואת השרפים שמקיפים אותו וקוראים לו בקריאה שזכתה להיכנס לתפילה בכינוי 'קדושה': "קדוש קדוש קדוש". נזכיר בקצרה שלוש נקודות להעמקה בפרק:

**נבואת ההקדשה**: פרשנים רבים, בעקבות המכילתא (מסכתא דשירה, ז), ראו בפרק זה את נבואת ההקדשה של ישעיהו. בעיקר בגלל החיפוש של ה' אחר שליח והתנדבותו של ישעיהו, ממנה עולה שעד כה לא היה שליח. אבל גם בגלל מערכת השוואות משמעותית שיש בין הנבואה אצלנו לנבואות ההקדשה של משה רבינו (שמות פרקים ג וד), ירמיהו (ירמיהו א) ויחזקאל (יחזקאל פרקים ב וג). מצורף מאמר מאת **ד"ר נפתלי משל** שמנתח את הצדדים לכאן ולכאן.

**רם ונישא**: במובן אחד, משמעות ההתגלות היא שעל אף שהקב"ה גבוה, קדוש ונשגב, בכל זאת "שׁוּלָיו מְלֵאִים אֶת הַהֵיכָל" והוא מחובר לעולם הזה ושופט אותו. מנגד, **הרב יואל בן נון** מסביר שהנבואה שלנו מתארת את השכינה בתנועה. רם ונישא לא מתפרשים כשם תואר, אלא כפועל בבניין קל – 'רם' כמו 'קם' או 'נם'. כלומר, בתהליך של התרוממות. למעשה מדובר על נבואה בה ישעיהו רואה את **השכינה עוזבת את המקדש** בעקבות חטאי יהודה. הכיסא עולה למעלה, והתוצאה היא "מְלֹא כָל  הָאָרֶץ כְּבוֹדוֹ". גם ב'מעשה מרכבה' שראה יחזקאל, המרכבה היא כלי הרכב של הקב"ה, וגם שם מתוארת עזיבה של השכינה את המקדש ויציאתה לדרך במקומות אחרים. מצורף השיעור המלא של הרב יואל מימי העיון. 

**הנני שלחני**: אם מותר שיהיה פסוק אהוב, אז הפסוק האהוב עלי בנביא הוא פסוק ח' בפרק שלנו: "וָאֶשְׁמַע אֶת קוֹל אֲ–דֹנָי אֹמֵר אֶת מִי אֶשְׁלַח וּמִי יֵלֶךְ לָנוּ וָאֹמַר הִנְנִי שְׁלָחֵנִי". יש בפסוק שני דברים לא מובנים מאליהם שאנחנו צריכים ללמוד מישעיהו: 1. **הוא שומע** את קול ה' שצריך משהו ושמחפש מתנדבים בעולם. 2. הוא אומר **שהוא מוכן** להיות האדם למשימה. 

גם בעולם שלנו ה' מדבר, וגם כיום יש משימות שהוא מחפש אליהם מתנדבים. כמה תורה אפשר להפיץ, כמה לבבות אפשר לקרב וכמה חסד אפשר לעשות. האם אנחנו נצליח לשמוע?האם אנחנו נכריז **הנני שלחני**?

‎ ~ Nethanel Lasry: משל_חזון_הכסא_והשרפים_האם_נבואת_הקדשה.pdf • ‎23 pages ‎<attached: 00001069-משל_חזון_הכסא_והשרפים_האם_נבואת_הקדשה.pdf>

 ~ Nethanel Lasry: https://youtu.be/z4mbkccmzow

 ~ Nethanel Lasry: **ישעיהו פרק ז' – השמר והשקט**

אחז מלך יהודה מתמודד עם אתגר – רצין מלך ארם ופקח מלך ישראל מכים בארצו ומאיימים לכבוש את ירושלים. רצין ופקח היו בני ברית בקואליציה נגד אשור, ובפני אחז עמדו ככל הנראה שתי אפשרויות מדיניות ריאליות: הוא יכול להתחבר לרצין ופקח ולהלחם באשור, או לחלופין הוא יכול לבקש עזרה מאשור. 

למול שתי האפשרויות האלו הנביא דורש מאחז אפשרות שלישית, פחות פופולארית ופחות הגיונית במבט ריאלי של אותה תקופה: "הִשָּׁמֵר וְהַשְׁקֵט" – אל תעשה כלום. בשביל לשכנע אותו שזה כיוון משתלם הוא מבטיח לו שסופם של ארם ואפרים יגיע גם ככה: "וּבְעוֹד שִׁשִּׁים וְחָמֵשׁ שָׁנָה יֵחַת אֶפְרַיִם מֵעָם", ולאחר מכן משפר את ההבטחה לתקופת זמן קצרה הרבה יותר: "כִּי בְּטֶרֶם יֵדַע הַנַּעַר מָאֹס בָּרָע וּבָחֹר בַּטּוֹב תֵּעָזֵב הָאֲדָמָה אֲשֶׁר אַתָּה קָץ מִפְּנֵי שְׁנֵי מְלָכֶיהָ". 

הפיתוי לבקש עזרה מאשור הוא גדול, אבל גם המחירים יהיו גדולים. כשאתה מבקש עזרה מהמעצמה אתה יודע איך זה מתחיל, אבל לא יודע איך זה ייגמר. ובאמת, בספר מלכים אנחנו קוראים שאחז לא הקשיב לנבואות אצלנו, ביקש עזרה מאשור והמחיר היה כבד במיסים וגם הוביל למלחמה של אשור נגד חזקיהו בהמשך. 
 
האמירה של ישעיהו היא "הִשָּׁמֵר וְהַשְׁקֵט". בני יהודה לא צריכים לשתף פעולה במשחקים הגאו פוליטיים. ישעיהו דורש מאחז שלא לבחור, והקב"ה ינהל את המלחמה כראות עיניו.

אסיים **בנקודה למחשבה**: תחת הנחה שכל הנבואות שנכתבו הן רק נבואות שנצרכו לדורות, איך אנחנו יכולים ליישם את הנבואה בימינו? איך נבדיל בין מצב בו צריך להישמר ולא לעשות כלום, לבין מצב בו חשוב שנצא לפעולה?

 ~ יאיר רהט: **פרק ח – מהר שלל חש בז והשימוש בשמות הילדים**

בנבואות שבפרק ז-ח יש שימוש חוזר **בשמות הילדים** דרכם ממחיש את הנביא את תוכן נבואותיו. אתמול ראינו את **עמנואל,** שבטרם ידע **למאוס ברע ולבחור בטוב** - ארם וישראל יסורו מעל יהודה. והיום אנחנו פוגשים את **מהר שלל חש בז** שבטרם **ידע קרוא אבי ואמי** - "יִשָּׂא אֶת חֵיל דַּמֶּשֶׂק וְאֵת שְׁלַל שֹׁמְרוֹן לִפְנֵי מֶלֶךְ אַשּׁוּר" (ח, ד) – אשור יכבשו את ישראל ודמשק. ייתכן שבתיאורי הילדים גם רמוזה הביקורת על העם: הילד שעוד לא יודע למאוס ברע ולבחור בטוב מסמל את "הוֹי הָאֹמְרִים לָרַע טוֹב וְלַטּוֹב רָע" (ה, כ) והילד שעוד לא יודע **לקרוא לאביו ולאמו** מסמל את מלך יהודה שנמצא בצרה ובמקום **לקרוא לאביו שבשמים** קורא למלך אשור.

הבשורה אותה מביא שמו של "מהר שלל חש בז" לכאורה היא בשורה טובה ליהודה: בקרוב אשור יביסו את ארם וישראל וכך יסור האיום מיהודה. אבל בפסקה הבאה אנחנו רואים שאותה ממלכת אשור תמשיך גם ליהודה: "וְלָכֵן הִנֵּה אֲדֹנָי מַעֲלֶה עֲלֵיהֶם אֶת מֵי הַנָּהָר הָעֲצוּמִים וְהָרַבִּים אֶת מֶלֶךְ אַשּׁוּר וְאֶת כָּל כְּבוֹדוֹ וְעָלָה עַל כָּל אֲפִיקָיו וְהָלַךְ עַל כָּל  גְּדוֹתָיו: וְחָלַף בִּיהוּדָה שָׁטַף וְעָבַר עַד צַוָּאר יַגִּיעַ וְהָיָה מֻטּוֹת כְּנָפָיו מְלֹא רֹחַב אַרְצְךָ עִמָּנוּ אֵל" (ח, ז-ח) – אותו מבשר גאולה ליהודה מפני ישראל וארם הוא בעצם מבשר חורבן, שימשיך גם ליהודה ויביא חורבן גם אליה.

מה פשר הסתירה הזו, והפיכת המושיע למביא חורבן? נראה שהפסוקים הבאים מסבירים את העניין: "רֹעוּ עַמִּים וָחֹתּוּ... עֻצוּ עֵצָה וְתֻפָר **דַּבְּרוּ דָבָר וְלֹא יָקוּם כִּי עִמָּנוּ אֵל"** - המסר של הנביא לאחז בפרשיה זו הוא, כפי שראינו – "הישמר והשקט": אל תכניס את עצמך למלחמה ולטקטיקת הבריתות. אתה לא חלק מזה. אתה סומך על ה' שיציל אותך. זה מתחבר למסרים העקרוניים שראינו בפתיחת ספר ישעיהו: הכרתת מפעלי האדם והקביעה "ונשגב ה' לבדו ביום ההוא". ישעיהו דורש מאחז לפעול לאור עיקרון מנחה זה: הבריתות הצבאיות האנושיות הן לא מעניינות, תסמוך על ה' בלבד!

אחז לא שמע לדברי הנביא וביקש את עזרת אשור. כפי שהוזכר אתמול, כאשר אתה מערב מעצמה אתה לא יודע איך זה נגמר – ויש כאן שילוב של גמול על אי-ההקשבה לדברי הנביא ותוצאה טבעית של הכנסת אחז את אשור לתמונה: אשור שהושיעה את יהודה מפני ארם וישראל, תהפוך להיות האיום החדש על יהודה. בפרק, אם כן, יש הפיכת תמונה במשמעות שמותיהם של הילדים: שאר ישוב, עמנואל ומהר שלל חש בז – שהיו אמורים להיות מבשרי הישועה, הופכים להיות למבשרי הפורענות, בעקבות אי-הציות של אחז לדבר ה': שאר ישוב הופך ממסמל את השיבה (דגש על "ישוב") למסמל את הפורענות בפרק י, עם דגש על העובדה שרק "שאר", השארית, ישובו (י, כב). עמנואל שסימל את היות ה' עמנו – הופך ל"עמנואל" המסמל את הביקורת על כך שאחז לא נהג כאילו ה' עמנו, ולכן אשור ישטפו אותו עד צוואר (ח, ח). ומהר שלל חש בז שכוון לישראל וארם, ממשיך וממהר שלל וביזה גם ביהודה.

בהמשך הפרק התפתחות מעניינת בטקטיקת הנבואה: "צוֹר תְּעוּדָה חֲתוֹם תּוֹרָה בְּלִמֻּדָי: וְחִכִּיתִי לַה' הַמַּסְתִּיר פָּנָיו מִבֵּית יַעֲקֹב וְקִוֵּיתִי לוֹ" (ח, טז-יז) – לאחר כשלונו של אחז בהצהרת הביטחון בה', הנביא ודבר ה' הולכים להיעלם לתקופה מסוימת. יהיה כאן מבחן חדש: האם העם ישאר נאמן לה' כאשר אין נבואה? אם יצליחו, אולי יהיה בכך תיקון לחטאו של אחז: היכולת להישמר ולהישקט, אפילו כאשר אין נביא זמין, ולסמוך על ה' – שהוא לבדו המושיע, בלי לדרוש אל האובות והידעונים.

 ~ יאיר רהט: **ישעיהו פרק ט – ישועת יהודה ומפלת ישראל**

פרקנו בתחילתו מתאר את הישועה שתבוא ליהודה: הפעם הם יהיו אלה שיחלקו שלל (ט, ב). במקום שכם שנתונה להכאה "מַטֵּה שִׁכְמוֹ שֵׁבֶט הַנֹּגֵשׂ בּוֹ" (ט, ג), השכם תהפוך להיות דבר המקבל כבוד ותפקיד: "כִּי יֶלֶד יֻלַּד לָנוּ בֵּן נִתַּן לָנוּ וַתְּהִי הַמִּשְׂרָה עַל שִׁכְמוֹ" (ט, ה) – שוב נולד כאן ילד המקבל שם מיוחד, והפעם זה יהיה הילד המושיע. "לְמַרְבֵּה הַמִּשְׂרָה וּלְשָׁלוֹם אֵין קֵץ עַל כִּסֵּא דָוִד וְעַל מַמְלַכְתּוֹ לְהָכִין אֹתָהּ **וּלְסַעֲדָהּ בְּמִשְׁפָּט וּבִצְדָקָה"** (ט, ו) – ילד זה יכונן את כסא דוד שהיה מאוים בידי ישראל וארם, והוא אף יתקן את קלקולי יהודה שצוינו בפרקים הראשונים בספר – הוא יכונן ביהודה צדקה ומשפט.

חלקו השני של הפרק מתאר את הפורענות שתבוא על ממלכת ישראל, על ידי הפזמון החוזר שלוש פעמים "בְּכָל זֹאת לֹא שָׁב אַפּוֹ וְעוֹד יָדוֹ נְטוּיָה" (פרק ט, פס' יא, טז, כ). בבית הראשון הנביא יוצא נגד **הגאווה** של ממלכת ישראל החושבים שיוכלו להקים מחדש את הממלכה על ידי שימוש ב"ארזים", העצים החזקים והמרשימים. בבית השני מובאת נבואה של הסרת שכבת ההנהגה מישראל. ובבית השלישי מתוארות מלחמות אחים רבות. המוטיבים מן הבית השני והשלישי מופיעים בצורה דומה ובהקבלות רבות בתיאור יום ה' שבפרק ג', ונראה שעקרונות יום ה' מיושמים בפרקנו על ממלכת ישראל. ההקבלה המשמעותית ביותר היא הקשר בין שני הגורמים שצוינו לעיל: הסרת שכבת ההנהגה, וממילא – כאוס שבו יש מלחמות של האחים זה בזה: "וַיְהִי הָעָם כְּמַאֲכֹלֶת אֵשׁ אִישׁ אֶל אָחִיו לֹא יַחְמֹלוּ: וַיִּגְזֹר עַל יָמִין וְרָעֵב וַיֹּאכַל עַל שְׂמֹאול וְלֹא שָׂבֵעוּ אִישׁ בְּשַׂר זְרֹעוֹ יֹאכֵלוּ: מְנַשֶּׁה אֶת אֶפְרַיִם וְאֶפְרַיִם אֶת מְנַשֶּׁה יַחְדָּו הֵמָּה עַל יְהוּדָה" (ט, יח-כ) – ומלימודנו בספר מלכים אנחנו יודעים שאכן המצב בממלכת ישראל בסוף תקופתה היה בדיוק זה: שורה של מרידות בזו אחר זו, מבית אפרים על מנשה ולהפך, עד שנגדעה ממלכת ישראל.

‎ ~ יאיר רהט: אשל רמז למלחמת אסא-בעשא בנבואת ישעיה לאחז.pdf • ‎5 pages ‎<attached: 00001074-אשל רמז למלחמת אסא-בעשא בנבואת ישעיה לאחז.pdf>

 ~ יאיר רהט: מאמרו המצורף של **חנן אשל** עוסק באחד הפסוקים הקשים להבנה, הפסוק האחרון של פרק ח'. הוא מציע להבינו מתוך הקבלה למלחמת אסא ובעשא וניתוח גיאוגרפי של מלחמה זו והמלחמה שבפרקנו. מתוך זה הוא מציע הסבר גם לאזכור "יום מדין" בפרק ט'. בהקשר של יום מדין, נזכיר אנחנו שיום מדין מתחבר לנושא של פרקנו גם מן הכיוון התיאולוגי: במלחמת מדיין נאמר לגדעון שעליו לצמצם את מספר הלוחמים "פֶּן יִתְפָּאֵר עָלַי יִשְׂרָאֵל לֵאמֹר יָדִי הוֹשִׁיעָה לִּי" (שופטים ז, ב) – וגם אצלנו, הנביא חותר להכרת העם בכך שהישועה מגיעה מה' בלבד.

 ~ Nethanel Lasry: **ישעיהו פרק י' – היתפאר גרזן על החוצב בו?!**

באותה טעות שטועים בה בני ישראל ובני יהודה, טועה גם ממלכת אשור. האימפריה האדירה מצליחה בכיבושים ושולטת בשטחים נרחבים כי ה' רוצה שתעניש את אויביו: "הוֹי אַשּׁוּר **שֵׁבֶט אַפִּי וּמַטֶּה הוּא בְיָדָם זַעְמִי**", אבל הם טועים ומייחסים את הכוח לעצמם: "כִּי אָמַר בְּכֹחַ יָדִי עָשִׂיתִי וּבְחָכְמָתִי כִּי נְבֻנוֹתִי". במקום להבין שהקב"ה מנהל את העולם, הם מתגאים וחושבים שהם משהו מיוחד, וכמו שהקב"ה משפיל את בני ישראל כשהם מתגאים, כך ישפיל גם את ממלכת אשור: "לָכֵן יְשַׁלַּח הָאָדוֹן ה' צְבָ–אוֹת בְּמִשְׁמַנָּיו רָזוֹן וְתַחַת כְּבֹדוֹ יֵקַד יְקֹד כִּיקוֹד אֵשׁ". 

למפלת אשור יהיו שתי השלכות חיוביות על עם ישראל. אחת דתית, כשבני ישראל יפסיקו להשען על המעצמות ויעברו להישען על הקב"ה:  "לֹא יוֹסִיף עוֹד שְׁאָר יִשְׂרָאֵל וּפְלֵיטַת בֵּית יַעֲקֹב לְהִשָּׁעֵן עַל מַכֵּהוּ וְנִשְׁעַן עַל ה' קְדוֹשׁ יִשְׂרָאֵל בֶּאֱמֶת". ההשלכה השניה תהיה מדינית – אלו שגלו מממלכת ישראל יוכלו לחזור לארץ ולהתאחד עם ממלכת יהודה: "שְׁאָר יָשׁוּב שְׁאָר יַעֲקֹב". 

לפסקה הנבואית האחרונה בפרק יש סגנון ייחודי. זו לא נבואה על מפלה עתידית של אויב מרוחק, אלא נבואת הרגעה מפני אויב שמכניס את ירושלים לפאניקה. בתיאור מהיר שנראה כמעט כרשימה של מקומות, אנחנו צופים בהתקדמות הצבא האשורי לעבר ירושלים ובתגובות יושבי הערים היהודיות: "בָּא עַל עַיַּת עָבַר בְּמִגְרוֹן לְמִכְמָשׂ יַפְקִיד כֵּלָיו:  עָבְרוּ מַעְבָּרָה גֶּבַע מָלוֹן לָנוּ **חָרְדָה הָרָמָה גִּבְעַת שָׁאוּל נָסָה"**. ההתקדמות ממשיכה עד שהאויב יגיע לנוב, כשהוא כפסע מהר ציון: "עוֹד הַיּוֹם בְּנֹב לַעֲמֹד יְנֹפֵף יָדוֹ הַר בַּת צִיּוֹן גִּבְעַת יְרוּשָׁלִָם". שם הוא ייעצר. שם, בשערי ירושלים, יכה בו הקב"ה "וְהַלְּבָנוֹן בְּאַדִּיר יִפּוֹל".
הרבה פרשנים הסבירו את הנבואה האחרונה כנבואת ההרגעה לחזקיהו מלך יהודה, שחשש ממסע המלחמה של סנחריב נגד ירושלים. במאמר ממגדים ט, **רות פז** מנתחת מבחינה היסטורית וריאלית את הדרך אותה עשה צבא אשור ומציעה שהנבואה נאמרה דווקא בתקופת אחז. מוזמנים לעיין במאמר המצורף.

‎ ~ Nethanel Lasry: הרקע ההיסטורי למסע הצבאי האשורי ביהודה _ רות פז.pdf • ‎10 pages ‎<attached: 00001078-הרקע ההיסטורי למסע הצבאי האשורי ביהודה _ רות פז.pdf>

 ~ Nethanel Lasry: **ישעיהו פרק י"א – ויצא חוטר מגזע ישי**

כשהכל מסביב נראה חרב והרוס, הנביא מרים את עיניו ומתאר לעם ישראל את אחד מתיאורי הגאולה היפים בתנ"ך. הנבואה מתארת תקופה אוטופית: חוטר שיצא מבית דוד ויצמח להיות המנהיג האידיאלי, מה שמכונה בימינו – מלך המשיח. הנבואה כוללת שני חלקים: המלך עצמו והנהגתו, וקיבוץ הגלויות. 

ישעיהו מתאר איך תנוח על המנהיג המיוחל רוח ה', ועל הדרך המיוחדת בה ישפוט את העם: "וַהֲרִיחוֹ בְּיִרְאַת ה' וְלֹא לְמַרְאֵה עֵינָיו יִשְׁפּוֹט וְלֹא לְמִשְׁמַע אָזְנָיו יוֹכִיחַ". התיאור מתחבר לדברים שראינו בפרקים האחרונים שמדברים נגד הגאווה, ונגד מה שהאדם חושב שהוא יודע. המנהיג האמיתי של עם ישראל ישפוט בצדק על פי דבר ה' הישיר, ולא על פי מראה עיניו. בעזרת יכולת זו, ועמידה מוסרית איתנה, אותו מלך עתידי יתקן את החברה ויגן על החלש: "וְשָׁפַט בְּצֶדֶק דַּלִּים וְהוֹכִיחַ בְּמִישׁוֹר לְעַנְוֵי אָרֶץ וְהִכָּה אֶרֶץ בְּשֵׁבֶט פִּיו וּבְרוּחַ שְׂפָתָיו יָמִית רָשָׁע"

הנבואה כוללת תיאור אוטופי מפורסם של התנהגות החיות: "וְגָר זְאֵב עִם כֶּבֶשׂ וְנָמֵר עִם גְּדִי יִרְבָּץ". הפרשנים נחלקו האם מדובר באלגוריה להתנהגות בני האדם הרשעים, שיחיו בשלום אחד עם השני, או על שינוי סדרי בראשית והתנהגות אמיתית של הטבע. השלום מגיע מידיעת ה' אמיתית שמייתרת את הצורך במאבקים, בחילוקי דעות, ובמעשים רעים: "לֹא יָרֵעוּ וְלֹא יַשְׁחִיתוּ בְּכָל הַר קָדְשִׁי **כִּי מָלְאָה הָאָרֶץ דֵּעָה אֶת ה' כַּמַּיִם לַיָּם מְכַסִּים",** ואותו שלום משרת מטרה אחרת שכבר ראינו בפרקים הקודמים — איסוף כל העולם סביב הקב"ה בירושלים: "וְהָיָה בַּיּוֹם הַהוּא שֹׁרֶשׁ יִשַׁי **אֲשֶׁר עֹמֵד לְנֵס עַמִּים אֵלָיו גּוֹיִם יִדְרֹשׁוּ** וְהָיְתָה מְנֻחָתוֹ כָּבוֹד". 

החלק השני של הנבואה מתאר קיבוץ גלויות נסי, שיהווה שחזור ליציאת מצרים: "וְהָיְתָה מְסִלָּה לִשְׁאָר עַמּוֹ אֲשֶׁר יִשָּׁאֵר מֵאַשּׁוּר כַּאֲשֶׁר הָיְתָה לְיִשְׂרָאֵל בְּיוֹם עֲלֹתוֹ מֵאֶרֶץ מִצְרָיִם", ויביא לאיחוד סופי של עם ישראל לממלכה אחת סביב הדגל של ה': **"וְנָשָׂא נֵס** לַגּוֹיִם וְאָסַף נִדְחֵי יִשְׂרָאֵל וּנְפֻצוֹת יְהוּדָה יְקַבֵּץ מֵאַרְבַּע כַּנְפוֹת הָאָרֶץ:  וְסָרָה קִנְאַת אֶפְרַיִם וְצֹרְרֵי יְהוּדָה יִכָּרֵתוּ **אֶפְרַיִם לֹא יְקַנֵּא אֶת יְהוּדָה וִיהוּדָה לֹא יָצֹר אֶת  אֶפְרָיִם".** ברכת 'מקבץ נדחי ישראל' בתפילת העמידה מבוססת על הפסוקים שלנו ועל הרעיון הזה: ה' יעלה אותנו לארץ **סביב הדגל שלו** – "שא נס לקבץ גלויותנו". מסיבות ברורות, כל הפרק נבחר לשמש כהפטרה של יום העצמאות.

 ~ יאיר רהט: **ישעיהו פרק יב – שירת הישועה**

פרק יב הוא דוגמה מצוינת לחלוקה לא טובה של הפרקים, שהרי ודאי שהוא המשך של פרק י"א. בפרק י"א ראינו את תיאורי הישועה והמציאות הפלאית של אחרית הימים, ובפרק י"ב אנחנו קוראים את השירה שיאמרו בני ישראל בעת הישועה. 

שירת בני ישראל בעת הישועה מבטאת את הנקודה התיאולוגית שהייתה המסר המרכזי של הנבואות החולפות שלמדנו: ההכרה בכך שהישועה מגיעה מאת ה', ושאת הביטחון יש למצוא בה' ולא בעמים זרים. הביטוי **עָזִּי וְזִמְרָת יָהּ וַיְהִי לִי לִישׁוּעָה** לקוח **מקריעת ים סוף** (טו, ב) ואכן במבט חוזר על פרק י"א ניתן לראות **מעין שחזור של קריעת ים סוף:** **"וְהֶחֱרִים ה' אֵת לְשׁוֹן יָם מִצְרַיִם וְהֵנִיף יָדוֹ עַל הַנָּהָר** בַּעְיָם רוּחוֹ וְהִכָּהוּ לְשִׁבְעָה נְחָלִים וְהִדְרִיךְ בַּנְּעָלִים" (יא, טו). ואם כן, הישועה של פרק י"א והשירה של פרק י"ב מקבילות מאוד **לישועה של יציאת מצרים.** 

אם הזכרנו את ההקבלה לקריעת ים סוף, נזכיר ממש במילה שחלק מתיאורי אחרית הימים של פרק י"א חוזרים עוד אחורה **לבריאת העולם -** השלום ששוכן בין החיות, ואף בין האדם לנחש – מהווה **תיקון לקלקולי פרשת הבריאה.** שני המוטיבים – תיקון בריאת העולם ושחזור יציאת מצרים – שניהם מובילים לכינון המרכז הרוחני בירושלים (יא, ט; יב, ו).

יסוד חשוב נוסף שנמצא בשירה שבפרקנו הוא **הקריאה בשם ה' אל העמים:** "הוֹדוּ לַה' קִרְאוּ בִשְׁמוֹ **הוֹדִיעוּ בָעַמִּים עֲלִילֹתָיו** הַזְכִּירוּ **כִּי נִשְׂגָּב שְׁמוֹ"** (יב, ד) – כאן עם ישראל מממש בעצמו את מסריו של ישעיהו: קריאה בשם ה' אל כל העמים, והכרה בנשגבותו של ה' לבדו.

 ~ יאיר רהט: **ישעיהו פרק יג – משא בבל**

פרק י"ג פותח חטיבה של פרקים שנקראת "משאות העמים". יחידה זו כוללת נבואות של ישעיהו המופנות אל עמים שונים. שתי נקודות למחשבה ולעיון במהלך הלימוד: 1. מיהו הנמען: האם משאות העמים מיועדים לעמים או לעם ישראל? 2. האם יש קשר ורצף בין הנבואות, או שכל אחת מהן עומדת לעצמה.

פרקנו פותח **במשא בבל.** זה מעורר תמיהה, משום שבתקופת ישעיהו בבל עוד איננה מעצמה, ולכן לא ברור מדוע היא פותחת את משאות העמים, ויותר מכך – מתוכן הנבואה נראה שמדובר בממלכה מרכזית שגרמה צרות רבות לעמים כולם. במקביל, במשאות העמים לא מצינו נבואה משמעותית שמוקדשת לאשור, שהיא המעצמה המרכזית בתקופת ישעיהו! 

**הרב יואל בן נון** (לקריאה: https://etzion.org.il/he/tanakh/neviim/sefer-yeshayahu/yeshayahu-hoshea-and-mikha-time-chizkiyahu-7 ) מסביר ש"משא בבל" שבפרקנו הוא בעצם **משא אשור.** בדבריו הוא מזכיר את דברי **יחזקאל קויפמן** שטען טענה דומה. לטענה זו מספר ביסוסים, ביניהם: 1. העובדה שפרק י"ד, שמהווה המשך למשא בבל, חותם באשור: "לשבור אשור בארצי" (יד, כה). 2. סרגון, מלך אשור שאליו מכוונת הנבואה – היה מלך אשור הכי פרו-בבלי בין מלכי אשור (זה התבטא למשל בכך שהרבה לעבוד לאלילים בבליים), וזה מסביר מדוע הנבואה המכוונת אליו נקראת "משא בבל".

אם כן, הפורענות הגדולה שמתוארת בפרק מוסבת על אשור, והיא משלימה את התמונה לפרקים ז-י: ראינו את הנבואה על עליית אשור ועל מפלתה, וכאן אנחנו רואים נבואה שממוקדת באשור עצמה, ומתארת את מפלתה. מוטיבים וביטויים רבים בפרק מתכתבים עם הפרקים הקודמים, ונזכיר חלק מהם, דרך שתי תמות שעולות בפרק:

1.	**מידה כנגד מידה:** מפלת אשור תהיה מידה כנגד מידה על שרצתה לעולל לישראל: א. הקריאה לאלה שיביאו את הפורענות על אשור **"הָנִיפוּ יָד"** (יג, ב) מזכירה את אשור שהעיזו להניף ידם על ירושלים **"יְנֹפֵף יָדוֹ** הַר בַּת צִיּוֹן" (י, לב). ב. **יום ה' וגאווה:** ממלכת אשור, שהייתה מטה ביד ה' להביא על ישראל ויהודה את יום ה' ולהשפיל את גאוותם – התגאתה בעצמה במהלך מלחמתה בישראל ויהודה. כנגד זה, ה' מביא גם עליהם את יום ה' (יג, ו), ומשפיל גם את גאוותה של אשור (יג: ז', י"א).

2.	**ההבדל בין פורענות לעמ"י לפורענות על האומות:** השוואה מנגידה מראה הבדלים משמעותיים בין פורענות שבאה על עמ"י לפורענות שבאה על האומות. על בבל נאמר "וְהָיָה כִּצְבִי מֻדָּח וּכְצֹאן **וְאֵין מְקַבֵּץ"** (יג, יד) בשונה מיהודה שאת קיבוץ הגלויות שלה ראינו בפרק י"א. וכן **"כְּמַהְפֵּכַת אֱלֹהִים אֶת סְדֹם וְאֶת עֲמֹרָה"** (יג, יט) בשונה מיהודה שהייתה רק **כמעט** כסדום (א, ט) ולאחר פורענותה הודגשה **הצלתה של השארית.** (שימו לב לשימוש החוזר במילה "שאר" בפרקים י-יא).

 ~ Nethanel Lasry: **ישעיהו פרק י"ד – הקינה על מלך בבל**

הפרק הקודם כלל קינה על **העם** ובפרק שלנו ישעיהו עובר לשאת "קינה" לעגנית על המלך עצמו שיאבד ממעמדו: "וְנָשָׂאתָ הַמָּשָׁל הַזֶּה עַל מֶלֶךְ בָּבֶל וְאָמָרְתָּ אֵיךְ שָׁבַת נֹגֵשׂ שָׁבְתָה מַדְהֵבָה". נזכיר כמה נקודות בקצרה: 

**השמחה לאיד:** הקינה מתארת את שמחתם של כל הסובבים על כי מלך בבל לא יוכל לפגוע בהם: "גַּם בְּרוֹשִׁים שָׂמְחוּ לְךָ אַרְזֵי לְבָנוֹן מֵאָז שָׁכַבְתָּ לֹא יַעֲלֶה הַכֹּרֵת עָלֵינוּ", ואת שמחתם של יושבי שאול שנפגעו ממנו ושמחים שהוא מצטרף אליהם, ומת כאחד האדם: "שְׁאוֹל מִתַּחַת רָגְזָה לְךָ לִקְרַאת בּוֹאֶךָ... כֻּלָּם יַעֲנוּ וְיֹאמְרוּ אֵלֶיךָ גַּם אַתָּה חֻלֵּיתָ כָמוֹנוּ אֵלֵינוּ נִמְשָׁלְתָּ". 

**הגאווה:** חטאו של מלך בבל הוא החטא שמככב לאורך ספר ישעיהו – חטא הגאווה. מלך בבל החזק והגאה לא מבין את מקומו ויושפל בידי ה': **"אֵיךְ נָפַלְתָּ מִשָּׁמַיִם** הֵילֵל בֶּן שָׁחַר נִגְדַּעְתָּ לָאָרֶץ חוֹלֵשׁ עַל גּוֹיִם:  וְאַתָּה אָמַרְתָּ בִלְבָבְךָ הַשָּׁמַיִם אֶעֱלֶה מִמַּעַל לְכוֹכְבֵי אֵל אָרִים כִּסְאִי וְאֵשֵׁב בְּהַר מוֹעֵד בְּיַרְכְּתֵי צָפוֹן:  **אֶעֱלֶה עַל בָּמֳתֵי עָב אֶדַּמֶּה לְעֶלְיוֹן:  אַךְ אֶל שְׁאוֹל תּוּרָד אֶל יַרְכְּתֵי בוֹר:**  רֹאֶיךָ אֵלֶיךָ יַשְׁגִּיחוּ אֵלֶיךָ יִתְבּוֹנָנוּ הֲזֶה הָאִישׁ מַרְגִּיז הָאָרֶץ מַרְעִישׁ מַמְלָכוֹת". 

**הילל בן שחר:** במהלך הקינה יש שימוש נרחב במיתולוגיה ובפנתאון הכנעני: הלל בן שחר הוא בנו של **שחר** שהיה דמות אל זוטר, בנו של **אל** ראש הפנתאון הכנעני. גם השימוש בכינויים 'אל' ו'עליון' מכוונים ל'אל' ראש הפנתיאון הכנעני, כך למשל: "מִמַּעַל לְכוֹכְבֵי אֵל" או " אֶדַּמֶּה לְעֶלְיוֹן". הביטויים 'ירכתי צפון', 'הר מועד' ו'במתי עב' גם הם ביטויים מוכרים במיתולוגיה הכנענית. במאמר המצורף מאת **פרופ' בנימין אופנהיימר** הוא מסביר שמלך אשור כנראה נשא נאום שחצני כנגד הפנתאון הכנעני ודימה את עצמו להילל בן שחר, באופן דומה לנאום שנשא רבשקה כנגד הקב"ה במסעו נגד ירושלים, ונבואה זו משתמשת בדימויים שהשתמש בהם מלך אשור עצמו. 

**משא פלשת:** בסוף הפרק מופיעה נבואה קצרה כנגד הפלשתים משנת מות אחז, שקוראת לפלשתים לא לשמוח ומזהירה שהפורענות שלהם קרבה. בסוף הנבואה הפסוק "וּמַה יַּעֲנֶה מַלְאֲכֵי גוֹי כִּי ה' יִסַּד צִיּוֹן וּבָהּ יֶחֱסוּ עֲנִיֵּי עַמּוֹ" חושף רמז גדול לגבי משמעות הנבואות על הגויים – **האם הם נועדו לגויים עצמם או לבני יהודה?** 

בנבואה על הפלשתים יש 'מלאכי גוי' שמחכים לתשובה. כנראה מדובר על מלאכי הפלשתים שהגיעו לירושלים וביקשו לכרות ברית עם המלך החדש – חזקיהו. הנבואה נועדה לאוזניו של חזקיהו ומסבירה לו שאין מה לכרות ברית עם הפלשתים כי סופם ממילא מתקרב.

 ~ Nethanel Lasry: **ישעיהו פרק י"ד – הקינה על מלך בבל**

הפרק הקודם כלל קינה על **העם** ובפרק שלנו ישעיהו עובר לשאת "קינה" לעגנית על המלך עצמו שיאבד ממעמדו: "וְנָשָׂאתָ הַמָּשָׁל הַזֶּה עַל מֶלֶךְ בָּבֶל וְאָמָרְתָּ אֵיךְ שָׁבַת נֹגֵשׂ שָׁבְתָה מַדְהֵבָה". נזכיר כמה נקודות בקצרה: 

**השמחה לאיד:** הקינה מתארת את שמחתם של כל הסובבים על כי מלך בבל לא יוכל לפגוע בהם: "גַּם בְּרוֹשִׁים שָׂמְחוּ לְךָ אַרְזֵי לְבָנוֹן מֵאָז שָׁכַבְתָּ לֹא יַעֲלֶה הַכֹּרֵת עָלֵינוּ", ואת שמחתם של יושבי שאול שנפגעו ממנו ושמחים שהוא מצטרף אליהם, ומת כאחד האדם: "שְׁאוֹל מִתַּחַת רָגְזָה לְךָ לִקְרַאת בּוֹאֶךָ... כֻּלָּם יַעֲנוּ וְיֹאמְרוּ אֵלֶיךָ גַּם אַתָּה חֻלֵּיתָ כָמוֹנוּ אֵלֵינוּ נִמְשָׁלְתָּ". 

**הגאווה:** חטאו של מלך בבל הוא החטא שמככב לאורך ספר ישעיהו – חטא הגאווה. מלך בבל החזק והגאה לא מבין את מקומו ויושפל בידי ה': **"אֵיךְ נָפַלְתָּ מִשָּׁמַיִם** הֵילֵל בֶּן שָׁחַר נִגְדַּעְתָּ לָאָרֶץ חוֹלֵשׁ עַל גּוֹיִם:  וְאַתָּה אָמַרְתָּ בִלְבָבְךָ הַשָּׁמַיִם אֶעֱלֶה מִמַּעַל לְכוֹכְבֵי אֵל אָרִים כִּסְאִי וְאֵשֵׁב בְּהַר מוֹעֵד בְּיַרְכְּתֵי צָפוֹן:  **אֶעֱלֶה עַל בָּמֳתֵי עָב אֶדַּמֶּה לְעֶלְיוֹן:  אַךְ אֶל שְׁאוֹל תּוּרָד אֶל יַרְכְּתֵי בוֹר:**  רֹאֶיךָ אֵלֶיךָ יַשְׁגִּיחוּ אֵלֶיךָ יִתְבּוֹנָנוּ הֲזֶה הָאִישׁ מַרְגִּיז הָאָרֶץ מַרְעִישׁ מַמְלָכוֹת". 

**הילל בן שחר:** במהלך הקינה יש שימוש נרחב במיתולוגיה ובפנתאון הכנעני: הלל בן שחר הוא בנו של **שחר** שהיה דמות אל זוטר, בנו של **אל** ראש הפנתאון הכנעני. גם השימוש בכינויים 'אל' ו'עליון' מכוונים ל'אל' ראש הפנתיאון הכנעני, כך למשל: "מִמַּעַל לְכוֹכְבֵי אֵל" או " אֶדַּמֶּה לְעֶלְיוֹן". הביטויים 'ירכתי צפון', 'הר מועד' ו'במתי עב' גם הם ביטויים מוכרים במיתולוגיה הכנענית. במאמר המצורף מאת **פרופ' בנימין אופנהיימר** הוא מסביר שמלך אשור כנראה נשא נאום שחצני כנגד הפנתאון הכנעני ודימה את עצמו להילל בן שחר, באופן דומה לנאום שנשא רבשקה כנגד הקב"ה במסעו נגד ירושלים, ונבואה זו משתמשת בדימויים שהשתמש בהם מלך אשור עצמו. 

**משא פלשת:** בסוף הפרק מופיעה נבואה קצרה כנגד הפלשתים משנת מות אחז, שקוראת לפלשתים לא לשמוח ומזהירה שהפורענות שלהם קרבה. בסוף הנבואה הפסוק "וּמַה יַּעֲנֶה מַלְאֲכֵי גוֹי כִּי ה' יִסַּד צִיּוֹן וּבָהּ יֶחֱסוּ עֲנִיֵּי עַמּוֹ" חושף רמז גדול לגבי משמעות הנבואות על הגויים – **האם הם נועדו לגויים עצמם או לבני יהודה?** 

בנבואה על הפלשתים יש 'מלאכי גוי' שמחכים לתשובה. כנראה מדובר על מלאכי הפלשתים שהגיעו לירושלים וביקשו לכרות ברית עם המלך החדש – חזקיהו. הנבואה נועדה לאוזניו של חזקיהו ומסבירה לו שאין מה לכרות ברית עם הפלשתים כי סופם ממילא מתקרב.

‎ ~ Nethanel Lasry: הנבואה על הלל בן שחר.pdf • ‎14 pages ‎document omitted

 ~ Nethanel Lasry: **ישעיהו פרק ט"ו – משא מואב**

החלק הראשון של משא מואב (הפרק שלנו) הוא קינה שמורכבת בעיקר מרשימת ערים מואביות שיפגעו, ותיאורי הכאב או הפגיעה. אפשר לחלק את הקינה לשלושה חלקים, על פי התיאורים שנלווים לרשימת המקומות:

בחלק הראשון מופיעים תיאורי הבכי והאבל המתגבר בין הערים השונות: "עָלָה הַבַּיִת וְדִיבֹן הַבָּמוֹת לְבֶכִי עַל נְבוֹ וְעַל מֵידְבָא מוֹאָב יְיֵלִיל... וַתִּזְעַק חֶשְׁבּוֹן וְאֶלְעָלֵה עַד יַהַץ נִשְׁמַע קוֹלָם", וסיכום החלק בביטוי 'על כן': "עַל כֵּן חֲלֻצֵי מוֹאָב יָרִיעוּ נַפְשׁוֹ יָרְעָה לּוֹ". 

החלק השני מתאר את חורבן מואב מבחינת התייבשות מקורות המים: "כִּי מֵי נִמְרִים מְשַׁמּוֹת יִהְיוּ כִּי **יָבֵשׁ חָצִיר כָּלָה דֶשֶׁא יֶרֶק לֹא הָיָה"** וגם חלק זה מסוכם בביטוי 'על כן': " עַל כֵּן יִתְרָה עָשָׂה וּפְקֻדָּתָם עַל נַחַל הָעֲרָבִים יִשָּׂאוּם". 

החלק השלישי מתאר את הבכי על המוות בחרב, והוא כבר לא מסוכם בביטוי 'על כן' כי למואבים אין תגובה מרוב גודל הכאב: "כִּי הִקִּיפָה הַזְּעָקָה אֶת גְּבוּל מוֹאָב עַד אֶגְלַיִם יִלְלָתָהּ וּבְאֵר אֵילִים יִלְלָתָהּ: **כִּי מֵי דִימוֹן מָלְאוּ דָם** כִּי אָשִׁית עַל דִּימוֹן נוֹסָפוֹת לִפְלֵיטַת מוֹאָב אַרְיֵה וְלִשְׁאֵרִית אֲדָמָה".

במאמר המצורף מאת **פרופ' יהודה אליצור** הוא משווה בין **מצבת מישע** לתוכן הפרק שלנו, הערים המוכות בנבואה מקבילות במידה רבה לערים המתוארים בכתובת, והוא מסביר שהנבואה נאמרה כרקע לגאווה הגדולה של מישע מלך מואב והנאצה כלפי ה' שמביע במצבת מישע.

‎ ~ Nethanel Lasry: משא מואב וכתובת מישע _ יהודה אליצור.pdf • ‎10 pages ‎document omitted

 ~ יאיר רהט: **ישעיהו פרק טז – המשך משא מואב**

**א - נבואה קדומה**

רובו של פרק ט"ז דומה למשא מואב שראינו בפרק הקודם – תיאורי הפורענות שיבואו על ערי מואב, תוך בכי וקינה עליהם. אמנם, בתחילת ובסוף הפרק מופיעים פסוקים מפתיעים – ננסה לגעת בהם בקצרה. הפרק חותם באמירה הייחודית – "זֶה הַדָּבָר **אֲשֶׁר דִּבֶּר ה' אֶל מוֹאָב מֵאָז:** וְעַתָּה דִּבֶּר ה' לֵאמֹר בְּשָׁלֹשׁ שָׁנִים..." (טז, יג-יד) – ואנחנו מוצאים כאן מודל מעניין של "נבואה קדומה" שכנראה נאמרה בדור מוקדם יותר כנבואת פורענות למואב, וישעיהו בשעתו מצטט אותה ואז קובע זמן לקיומה – בעוד שלוש שנים. להרחבה, מוזמנים לעיין במאמרו של **פרופ' אליצור** שנשלח אתמול, שם הוא עומד על הרעיון שהיה "משא מואב" קדום שמתכתב עם **מצבת מישע** ועליו מתבססים הן ישעיהו והן ירמיהו בנבואות שלהם על מואב.

**ב - ירושלים**

באמצע משא מואב (ובתחילת פרקנו) מובא פסוק גאולה קלאסי על **ירושלים וכסא דוד** – "וְהוּכַן בַּחֶסֶד כִּסֵּא וְיָשַׁב עָלָיו בֶּאֱמֶת בְּאֹהֶל דָּוִד שֹׁפֵט וְדֹרֵשׁ מִשְׁפָּט וּמְהִר צֶדֶק" (טז, ה) – ולא ברור מה הוא עושה באמצע משא מואב. למעשה, ההקשר של יהודה בפרק מגיע ביוזמתה של מואב, שמבקשת עזרה מירושלים: "שִׁלְחוּ כַר מֹשֵׁל אֶרֶץ מִסֶּלַע מִדְבָּרָה אֶל הַר בַּת צִיּוֹן" (טז, א), בפורענותה מואב מבקשת מירושלים שתעזור לה להסתיר את נידחיה. ברמה אחת, הדבר מחדד את העובדה שנבואת הפורענות על העמים קשורה לנבואת ישועה על ירושלים ויהודה – שיהיו המדינה החזקה בזמן המשבר של המדינות שמסביב. אבל ברובד נוסף, נראה שיש כאן נקודה משמעותית נוספת: משא מואב פותח ומסיים בנסיונותיו הכושלים של מואב להיוושע באמצעות במותיו ומקדשיו (טו, ב; טז, יב) ובמרכז הנבואה אנחנו רואים שיש כאן תהליך משמעותי ושלם – מואב אמורים להתייאש ממקדשיהם ולהבין שאת הישועה הם אמורים לחפש **בירושלים.** כך, אנחנו מממשים את חזונותיו של ישעיהו, לכך שכל העמים יתאספו לירושלים – על מואב.

**ג – מאפיינים מיוחדים של משא מואב**

נציין כמה נקודות מפתיעות במשא מואב שבפרקים ט"ו-ט"ז: 1. שותפותו של הנביא בבכי על מפלתה של מואב. מדוע הנביא בוכה על מפלתה? 2. הדאגה **לנידחיה** של מואב – לעיל ראינו שהתייחסות הנבואה להצלת נידחים בדרך כלל מוזכרת ביחס לעם ישראל ולא ביחס לגויים. 3. השוואה למשא מואב שבירמיהו מ"ח מצביעה על דמיון גדול מאוד בין הנבואות אבל בהבדל בולט אחד – בירמיהו מוזכר חטאו של מואב בעטיו הוא נענש "כִּי עַל ה' הִגְדִּיל" (שם פס' כ"ו) ואילו בפרקנו חטאו של מואב לא נזכר. 4. הקבלות רבות בין מילים שמופיעות במשא מואב לבין נבואות שנאמרו על עם ישראל: א. העיסוק בנידחים. ב. הבטחת הצלת **השאר** (טז, יד; השוו פרקים י-יא בישעיהו). ג. "שני **שכיר"** מקביל ל"תער **השכירה"** בפורענות שנאמרה על יהודה (ז, כ). 5. מדוע שמואב יבקשו עזרה מיהודה? 

לאור כל הנ"ל, נציע בזהירות הצעה מחודשת שעוד דורשת עיון ובדיקה, ואתם מוזמנים לומר מה דעתכם עליה: אולי משא מואב שבפרקנו לא מיועד באמת למואב, אלא לשבטי ראובן וגד, היושבים בסמיכות לארץ מואב. בהתייחסות אליהם כמואבים אולי יש ביקורת על היותם מנותקים מעמ"י ועל אימוץ תרבות מואבית. והקריאה להם לשבור את גאוותם ולפנות לירושלים היא למעשה קריאה לשבטי ראובן וגד לשוב אל זהותם כחלק מעם ישראל. במובן הזה, אולי משאות העמים נושאים מסר לא רק אל **העמים** אלא **לנידחי ישראל** המפוזרים בעמים שונים, אליהם מכוון ישעיהו מסרים כדי לקבצם לחיק עם ישראל בחזרה?

 ~ יאיר רהט: https://www.hatanakh.com/es/node/24583

לשמיעה נוספת בעניין משא מואב, מצורף שיעורו של הרב מדן על פרקים טו-טז.

 ~ יאיר רהט: **ישעיהו פרק יז – משא דמשק (ונספחיו)**

פרקנו פותח בכותרת **משא דמשק** אבל מהר מאוד אנחנו שומעים בו על **אפרים** ועל **יעקב.** ההתייחסות המשותפת אל **דמשק ואפרים** מעלה באופן מתבקש את האפשרות שחזרנו לעסוק בפרשיית רצין ופקח אל מול יהודה, כאשר במסגרת זו מובאת כאן נבואת פורענות משמעותית על ארם וישראל המנסות לפגוע ביהודה. 

הפסוקים מנבאים על מפלתם הצפויה של דמשק ואפרים, ועל השממה שתישאר בממלכות אלה לאחר הפורענות שיבואו עליהן. מעניין לחשוב מהי המשמעות של הבאת נבואות הפורענות הללו לא רק במסגרת הנבואה לאחז בפרקים ז-ח, אלא גם במסגרת חטיבת משאות העמים שבפרקים שלנו. 

אחת מפסגות הפרק שלנו הוא הפסוק: "בַּיּוֹם הַהוּא יִשְׁעֶה הָאָדָם עַל עֹשֵׂהוּ **וְעֵינָיו אֶל קְדוֹשׁ יִשְׂרָאֵל תִּרְאֶינָה:** **וְלֹא יִשְׁעֶה אֶל הַמִּזְבְּחוֹת מַעֲשֵׂה יָדָיו"** (יז, ז-ח) ונסגרים כאן **שני מעגלים משמעותיים:** 1. האמירה שהאדם יפסיק לשעות אל המזבחות מעשה ידיו סוגרת מעגל עם תיאור החטא שבפרק ב': "לְמַעֲשֵׂה יָדָיו יִשְׁתַּחֲווּ לַאֲשֶׁר עָשׂוּ אֶצְבְּעֹתָיו" (ב, ח). 2. האמירה "ועיניו אל קדוש ישראל תראינה" מקבילה לאמירה שבפרק י' – "וְהָיָה בַּיּוֹם הַהוּא לֹא יוֹסִיף עוֹד שְׁאָר יִשְׂרָאֵל וּפְלֵיטַת בֵּית יַעֲקֹב לְהִשָּׁעֵן עַל מַכֵּהוּ וְנִשְׁעַן עַל ה' קְדוֹשׁ יִשְׂרָאֵל בֶּאֱמֶת" (י, כ).

הפרק נחתם במספר פסוקים שנאמרים אל **המון עמים רבים.** מיהם אותם עמים רבים ועל מי צפויה להגיע פורענות? הדימוי "מים רבים" מזכיר לנו את אשור עליה נאמר "אֶת מֵי הַנָּהָר הָעֲצוּמִים וְהָרַבִּים" (ח, ז). ובנוסף, מילים מרכזיות בפסוקים הללו מזכירים פסוקים ממשא בבל: שימו לב לדמיון הרב בין פסוקים י"ב-י"ג בפרקנו לפסוקים ד-ה בפרק י"ג, משא בבל.

גם מבחינה תוכנית, אפשר להבין בקלות מה הקשר של אשור למשא דמשק: גם בפרקים ז-י ראינו שלאחר נבואת המפלה לאפרים ודמשק, מוזכרת עליית אשור ולאחריה הנבואה על מפלת אשור. ואם כן גם כאן, לאחר נבואת המפלה לדמשק ואפרים, מוזכרת שוב נפילת אשור אחריהם. "זֶה חֵלֶק שׁוֹסֵינוּ וְגוֹרָל לְבֹזְזֵינוּ" (יז, יד; ושימו לב לדמיון ל"מהר שלל חש בז"). במילה אחרונה נזכיר שמוטיב **הגערה במים** (יז, יג) חוזר במספר מקומות במקרא והוא יכול להתקשר הן לקריעת ים סוף (אותה כבר פגשנו בפרק יא) והן לבריאת העולם בשימת גבול לים. ואכמ"ל.

 ~ Nethanel Lasry: **ישעיהו פרק י"ח – כנשא נס הרים תראו**

הנבואה מנוסחת בלשון חידתית ביותר, כשפירוש הרבה מהביטויים לאורך הפרק שנויים במחלוקת. למשל לא ברורה משמעות הביטוי "ארץ צלצל": היו שהציעו שצלצל זהו שם של ארבה שמצוי בארץ עליה מדובר, יש שפירשו שמדובר על ארץ שיש בה הרים גבוהים שמטילים צל ואחרים הסבירו שמדובר על ארץ חמה שכולם מחפשים בה אחר צל. באופן דומה יש מחלוקת לגבי פירוש כל אחד מהביטויים העמומים בפרק, ואשתדל להזכיר את הרעיון הכללי של הנבואה בלי להיכנס למשמעות המדויקת של פירושי המילים. 

ישעיהו פונה לעם רחוק ששוכן בקצה העולם " מֵעֵבֶר לְנַהֲרֵי כוּשׁ", מה שהיה נקרא בימנו "מעבר להרי החושך" (על פי מסכת תמיד לב.) מדובר על עם ייחודי ושונה ("מְמֻשָּׁךְ וּמוֹרָט אֶל עַם נוֹרָא מִן הוּא וָהָלְאָה") שארצו מלאה בנהרות ולכן יש לו שליחים רבים ששטים על צירים וכלי גומא. אותו עם, גם בקצה העולם, מתבקש להשמיע את הבשורה הגדולה של הפרק אותה יזכו לראות ולשמוע כל ישבי תבל: "כָּל יֹשְׁבֵי תֵבֵל וְשֹׁכְנֵי אָרֶץ כִּנְשֹׂא נֵס הָרִים תִּרְאוּ וְכִתְקֹעַ שׁוֹפָר תִּשְׁמָעוּ".

הביטוי 'נס' הופיע כבר בישעיהו ומשמעותו תמיד פעולה שהקב"ה עושה, ומשפיעה למרחוק. פעם זו הייתה פורענות כשהביא על עם ישראל את אשור: "וְנָשָׂא נֵס לַגּוֹיִם מֵרָחוֹק" (ישעיהו פרק ה, כו), ופעם גאולה "וְנָשָׂא נֵס לַגּוֹיִם וְאָסַף נִדְחֵי יִשְׂרָאֵל" (ישעיהו פרק יא, יב). במקרה שלנו מדובר על פורענות שהקב"ה יביא על הגויים, ותיאורה מופיע בפסקה הבאה של הנבואה: ה' יושב במכונו, בשלווה וברוגע, מתכונן לקציר. במשל הכוונה לקציר של תבואה, ובנמשל הכוונה לקציר של העמים, כשמיד לאחר המשל הנביא חורג ומתאר גם תיאור ריאלי של נתינת הגופות לעוף השמיים: "וְכָרַת הַזַּלְזַלִּים בַּמַּזְמֵרוֹת וְאֶת הַנְּטִישׁוֹת הֵסִיר הֵתַז:  יֵעָזְבוּ יַחְדָּו לְעֵיט הָרִים וּלְבֶהֱמַת הָאָרֶץ" (ישעיהו פרק יח, ה-ו).

התוצאה של מעשי ה' תהיה הגדלת שמו, והכרת כל הגויים במלכותו. גם אלו שבסוף העולם, וקל וחומר לאלו שנמצאים בסביבה: **"בָּעֵת הַהִיא יוּבַל שַׁי לַה' צְבָאוֹת** עַם מְמֻשָּׁךְ וּמוֹרָט וּמֵעַם נוֹרָא מִן הוּא וָהָלְאָה גּוֹי קַו קָו וּמְבוּסָה אֲשֶׁר בָּזְאוּ נְהָרִים אַרְצוֹ **אֶל מְקוֹם שֵׁם ה' צְבָאוֹת הַר צִיּוֹן".**

נשים לב ש'ציון' או עם ישראל מוזכרים הרבה לאורך משאות העמים. אלו לא רק משאות על העמים, אלא משאות על העמים בקשר לציון ויהודה. במובן זה הנבואה שלנו מביאה לשיא את המקום של ירושלים. אם בנבואה על מואב למשל השליחים נשלחו לירושלים **בבקשה סתמית למקום מפלט** "שִׁלְחוּ כַר מֹשֵׁל אֶרֶץ מִסֶּלַע מִדְבָּרָה אֶל הַר בַּת צִיּוֹן... יָגוּרוּ בָךְ נִדָּחַי מוֹאָב הֱוִי סֵתֶר לָמוֹ מִפְּנֵי שׁוֹדֵד" (טז, א־ד), בנבואה שלנו העמים **שולחים שי לה'** בתיאור שמתקרב מאוד לחזון הגדול: "וְהָלְכוּ עַמִּים רַבִּים וְאָמְרוּ לְכוּ וְנַעֲלֶה אֶל הַר ה' אֶל בֵּית אֱ–לֹהֵי יַעֲקֹב וְיֹרֵנוּ מִדְּרָכָיו וְנֵלְכָה בְּאֹרְחֹתָיו כִּי מִצִּיּוֹן תֵּצֵא תוֹרָה וּדְבַר ה' מִירוּשָׁלִָם" (ישעיהו פרק ב, ג).

 ~ Nethanel Lasry: **ישעיהו פרק י"ט – משא מצרים**

לפני שמתחילים לדבר על הפרק חשוב להזכיר את מעמדה של מצרים בתרבות העתיקה. בעת העתיקה היו שתי אימפריות משמעותיות: האימפריה הדרומית – מצרים, והאימפריה הצפונית – אשור, לימים בבל, ואז פרס. בין האימפריות היו מאבקים ומלחמות, ואנחנו רואים במספר נבואות לאורך התנ"ך נסיון של קואליציות אנטי אשוריות/אנטי בבליות להסתמך על מצרים שיסייעו למרד. המידע הזה יכול לשפוך אור על מטרתה של הנבואה. ייתכן שנבואת הכשלון של מצרים נועדה לומר לבני יהודה: "אל תסמכו עליהם, גם הם עתידים להפסיד". אך ייתכן שיש כאן גם מסר יותר עמוק מזה. 

לנבואה שני חלקים. החלק הראשון הוא תיאור של פורענויות שונות שה' יביא על מצרים. מלחמות אחים ("וְסִכְסַכְתִּי מִצְרַיִם בְּמִצְרַיִם וְנִלְחֲמוּ אִישׁ בְּאָחִיו וְאִישׁ בְּרֵעֵהוּ"), בעיות הנהגה ("וְנָבְקָה רוּחַ מִצְרַיִם בְּקִרְבּוֹ וַעֲצָתוֹ אֲבַלֵּעַ" וגם בהמשך "ה' מָסַךְ בְּקִרְבָּהּ רוּחַ עִוְעִים"), נתינתם בידי שלטון אכזרי ("וְסִכַּרְתִּי אֶת מִצְרַיִם בְּיַד אֲדֹנִים קָשֶׁה"), וחורבן כלכלי טוטאלי שמגיע בעקבות פגיעה במקורות המים ("וְנִשְּׁתוּ מַיִם מֵהַיָּם וְנָהָר יֶחֱרַב וְיָבֵשׁ"). 

החלק השני של הנבואה כולל את ההשלכות – התקרבות, שלב אחר שלב, לעבודת ה'.  כל שלב מתואר בפתיחה של "ביום ההוא". תחילה המצרים יפחדו מאדמת יהודה, ובעצם יפחדו מהקב"ה, א–להי הארץ. בשלב השני יהיו חמישה ערים במצרים בהם ידברו את שפת כנען וישבעו בשם ה'. השלב השלישי הוא שיקימו מזבח בתוך הארץ ומצבה בגבול הארץ (במאמר המצורף, **פרופ' יוחנן אהרוני** מסביר שזו גם משמעות חמשת הערים: ארבעה מקדשי מצבה על הגבולות, ומקדש מרכזי בתוך הארץ בו גם מקריבים קרבנות, ומשווה למצב בממלכת יהודה בתקופת חזקיהו), בשלב זה מערכת היחסים בין הקב"ה למצרים כבר תעלה לרמה שמזכירה לנו את היחסים עם בני ישראל. המצרים יזעקו וה' יושיע אותם וירפא להם, והם ידעו את ה', ויעבדו אותו. השלב הרביעי הוא הפסקת הסכסוך בין מצרים לאשור ("בַּיּוֹם הַהוּא תִּהְיֶה מְסִלָּה מִמִּצְרַיִם אַשּׁוּרָה"), מה שמסמל חזון שכבר ראינו אצל ישעיהו – אחדות כללית והפסקת המאבקים. השלב החמישי והאחרון הוא אחדות כללית בין השלישיה: אשור הצפונית, מצרים הדרומית, ובני ישראל. האחדות הזו תביא את העולם למה שהבטיח הקב"ה לאברהם: "וְנִבְרְכוּ בְךָ כֹּל מִשְׁפְּחֹת הָאֲדָמָה" (בראשית יב, ג). סיום הפרק מציג ביטוי קיצוני לגישתו הכללית של ישעיהו שקורא לעבודת ה' של הגויים, כשהקב"ה משווה בין השלושה ומכנה את מצרים "עמי מצרים": "בָּרוּךְ עַמִּי מִצְרַיִם וּמַעֲשֵׂה יָדַי אַשּׁוּר וְנַחֲלָתִי יִשְׂרָאֵל". 

מצורף קטע מתוך "עולם התנ"ך" עם תיאור ריאלי היסטורי של מצרים בתקופת ישעיהו. מומלץ להשלמת התמונה גם בעניין הפרק הזה, וגם בעניין הברית עם מצרים והמאבק עם אשור שנגיע אליו בהמשך.

‎ ~ Nethanel Lasry: אהרוני מזבח לה' בארץ מצרים.pdf • ‎8 pages ‎document omitted

‎ ~ Nethanel Lasry: רקע היסטורי על מצרים.pdf • ‎1 page ‎<attached: 00001101-רקע היסטורי על מצרים.pdf>

 ~ Nethanel Lasry: מצורף מאמר ותקציר שכתב יאיר רהט על משאות העמים.

המאמר מציע לראות את משאות העמים כרצף נבואות שבונה את תהליך הכרת האומות בשם ה' השוכן בציון, לאור החזון של פרק ב'. המאמר יכול לסייע גם כסיכום במבט מלמעלה על פרקים ב'-כ"ז בספר ישעיהו.

‎ ~ Nethanel Lasry: משאות העמים בישעיהו - יאיר רהט.pdf • ‎24 pages ‎<attached: 00001103-משאות העמים בישעיהו - יאיר רהט.pdf>

 ~ Nethanel Lasry: המאמר עוסק בחלקה הראשון של חטיבת הנבואות על העמים בישעיהו (פרקים י"ג-י"ט) הכוללת רצף של נבואות פורענות על מפלת העמים. ניתוח המשאות מראה שחטיבה זו איננה רק קיבוץ מרוכז של נבואות על העמים השונים, אלא יחידה ספרותית מסודרת שמצביעה על תהליך הדרגתי שנבנה לאורך הפרקים. בתהליך זה, מתממש חזון ישעיהו מפרק ב', על כך שכל העמים ידרשו את שם ה' השוכן בציון.

מתוך העיון מתברר שיש גם משמעות למיקומה של חטיבת משאות העמים במקום שיבוצה בספר ישעיהו. בדומה לסיפור רצין ופקח בפרקים ז'-ח', שניסו לקשור קשר נגד אחז וירושלים, נראה שבין המסרים המרכזיים של משאות העמים נמצאת הדרישה לזנוח טקטיקות מדיניות ופוליטיות המתבססות על כוחו וחוכמתו של האדם, ולעבור להכרה ביד ה' המכוונת את התמורות הגאופוליטיות העולמיות. ההכרה ביד ה' מתבצעת דרך מקום שכינתו בציון, עד להרמוניה עולמית שבה המעצמות והעמים כולם עובדים את ה'.

לקראת סופו, המאמר מציע לבחון את פרקים ז'-כ"ז במבט מלמעלה, ולטעון שבפרקים אלה נבנית התמה המרכזית – המעבר מביטחון באדם לביטחון בה' השוכן בציון – בשלושה מעגלים שונים: בתחילה בישראל, לאחר מכן בעמים, ולבסוף בבריאה כולה.

 ~ יאיר רהט: **ישעיהו פרק כ – בשנת בא תרתן אשדודה**

הפרק הקצר שלנו פותח בכותרת היסטורית – הוא נאמר בשנה שבה תרתן, גנרל אשורי, נשלח להילחם באשדוד. בפרק שלנו מופיעים כמה נתונים מעניינים וננסה לעמוד על הקשר ביניהם: הקב"ה מצווה את ישעיהו לפתוח את שקו, כשעוד לא נאמר לנו שהוא בכלל לובש שק ומדוע. עוד הוא מצווה את ישעיהו ללכת ערום ויחף כסימן לנבואה שתבוא. בהמשך אנחנו שומעים נבואה על כוש ומצרים: "כֵּן יִנְהַג מֶלֶךְ אַשּׁוּר אֶת שְׁבִי מִצְרַיִם וְאֶת גָּלוּת כּוּשׁ" (כ, ד) ולא ברור מה הקשר בין מצרים וכוש למלחמה של אשור באשדוד הפלישתית. 

**פרופ' יהודה אליצור** במאמרו המצורף (https://www.daat.ac.il/daat/tanach/achronim/yish20eli-1.htm) נותן לנו את **הרקע ההיסטורי** והריאלי: תעודות אשוריות מלמדות על תכתובות רבות בין אשדוד, יהודה ומצרים, בעניין הניסיונות לכרות בריתות כדי להתאחד נגד אשור. היו בעניין זה הרבה תהפוכות לאורך אותן שנים. באחת הפעמים, מרד מלך אשדוד במלך אשור וזה עלה בתגובה לכבוש אותו מחדש. יהודה של חזקיהו, בתור מדינה חזקה שנחשבת סמן חזק במדינות המורדות באשור – נדרכת: כאשר מלך אשור יוצא, אף אחד לא יודע לאיזו מדינה הוא מתכנן להגיע. סביר שהוא ינסה לכבוש ולדכא גם את יהודה. לאור זה, **ישעיהו לובש שק** – לא שק של אבל אלא שק של תחנונים, כדי להעביר את רוע הגזירה, וכדי להתחנן שמלך אשור לא יבוא ליהודה. התפילה מתקבלת ומלך אשור מסתפק באשדוד בלבד וחוזר לארצו. 

בשלב זה, ישעיהו **פותח את שקו.** כולם בטוחים שזה מהלך של שמחה – תפילתו נענתה והנה הוא פותח את שקו; אבל הקב"ה אומר לו: פתח את שקך ו... (הקורא מצפה שהוא **ילבש בחזרה בגדים)** הלוך ערום! וחלוץ נעליך. נעשית כאן תפנית. הקב"ה אומר: אמנם אשור לא באה על יהודה עכשיו, אבל עדיין לא נאמרה המילה האחרונה. סופן של הבריתות הנכרתות בין מדינות האיזור – לכשלון. מלך אשור יכבוש ויפיל אפילו את מצרים וכוש. ישעיהו הולך כך במשך שלוש שנים, שלוש שנים של דרמות פוליטיות והתרקמות בריתות שונות. באים כל הזמן שליחים ליהודה ממדינות האיזור להציע טקטיקה כזו, ברית כזו או אחרת. ישעיהו, במשך כל אותו זמן הולך ערום ויחף ואומר להם: עזבו את הבריתות הללו, זה חסר תוחלת. "וְחַתּוּ וָבֹשׁוּ מִכּוּשׁ מַבָּטָם וּמִן מִצְרַיִם תִּפְאַרְתָּם" (כ, ה). ונראה שמסר זה מופנה בפרק לא רק ליהודה אלא לכל מדינות האיזור: "וְאָמַר יֹשֵׁב הָאִי הַזֶּה בַּיּוֹם הַהוּא הִנֵּה כֹה מַבָּטֵנוּ אֲשֶׁר נַסְנוּ שָׁם לְעֶזְרָה לְהִנָּצֵל מִפְּנֵי מֶלֶךְ אַשּׁוּר וְאֵיךְ נִמָּלֵט אֲנָחְנוּ" (כ, ו).

נעיר שמבחינת רצף הפרקים, בפרק הקודם כבר שמענו על היעד המיוחל של אחדות משולשת של אשור-מצרים-ישראל בעבודת ה', וכעת אנחנו שומעים על מפלה של מצרים בידי אשור. במובן הזה, הפרק שלנו לא מהווה המשכיות רציפה לסוף הפרק הקודם (ואולי מעידה על כך הכותרת החדשה שבתחילת פרקנו). אולי הפרק שלנו מהווה דוגמה לאחד השלבים שבפרק הקודם, "וְעָבְדוּ מִצְרַיִם אֶת אַשּׁוּר" (יט, כ).

 ~ יאיר רהט: **ישעיהו פרק כא – משא מדבר ים, דומה ובערב**

פרק כ"א כולל מספר "משאות" קצרים, ואולי העמומים ביותר שבפרקי משאות העמים. המפרשים והחוקרים התלבטו רבות בשאלה למי בדיוק מיועדים המשאות הללו (מיהי מדבר-ים? ומיהן דומה ובערב?) ומה פירושן, באשר חלק גדול מן המילים והמשפטים שבפרק קשים לביאור. 

חלק משמות העמים והמקומות שבפרק אולי כן ניתנים לזיהוי: את "שעיר" אנחנו מכירים, ודומה וקדר הנזכרים בפרק אולי קשורים לבני ישמעאל (בראשית כה, יג-יד) ביניהם אנחנו מוצאים את השמות דומה וקדר (מעניין, אגב, ששם נוסף של אחד מבני ישמעאל הוא "משא"; האם יש כאן משחק מילים?). ידוע לנו ששבטי ישמעאל השונים התיישבו ברמת המדבר של עבר הירדן, ואם כך אולי המכנה המשותף של הנבואות שבפרק שהן מיועדות לעמי ושבטי עבר הירדן השונים.

בכל הנבואות שבפרק ניכר שאנחנו עומדים בפני סערה גדולה. במשא מדבר-ים הנביא עצמו מתאר שתכני הנבואה קשים עד שהוא עצמו נאחז חלחלה: "עַל כֵּן מָלְאוּ מָתְנַי חַלְחָלָה צִירִים אֲחָזוּנִי כְּצִירֵי יוֹלֵדָה נַעֲוֵיתִי מִשְּׁמֹעַ נִבְהַלְתִּי מֵרְאוֹת" (כא, ג) ובמשא בערב אנחנו שומעים על פליטי מלחמה גדולה: "כִּי מִפְּנֵי חֲרָבוֹת נָדָדוּ מִפְּנֵי חֶרֶב נְטוּשָׁה" (כא, טו).

נציע הסבר אפשרי לקשר בין שתי נבואות שבפרק: במשא מדבר ים הנביא מעמיד בצו ה' שומר שישקיף על הנעשה, וידווח בעת נפילתה של בבל. אותו שומר אכן עושה את תפקידו: "עַל מִצְפֶה אֲדֹנָי אָנֹכִי עֹמֵד תָּמִיד יוֹמָם וְעַל מִשְׁמַרְתִּי אָנֹכִי נִצָּב כָּל הַלֵּילוֹת" (כ, ח). ובמשא דומה, המשא נפתח לא בדברי הנביא אלא בפניה שמגיעה אל הנביא, השומר ומשקיף ויודע מה עתיד לקרות: "אֵלַי קֹרֵא מִשֵּׂעִיר שֹׁמֵר מַה מִּלַּיְלָה שֹׁמֵר מַה מִּלֵּיל" (כא, יא). אולי הייתה שמועה על הנביא שיודע את דבר ה' ומבשר לעמים מה עתיד לקרות, וישעיהו קיבל פניה משעיר, מאנשים שרצו לדעת את העתיד להתרחש. תשובתו של הנביא לשליח זה לא ממלאת את מבוקשו, והנביא עונה תשובה כללית וחידתית: "אָמַר שֹׁמֵר אָתָה בֹקֶר וְגַם לָיְלָה אִם תִּבְעָיוּן בְּעָיוּ שֻׁבוּ אֵתָיוּ" (כא, יב) – אולי כוונת הנביא לומר: אני אינני אסטרטג בטחוני לכל המעוניין, אני נביא ה'. הדבר הכי חשוב שרלוונטי אליכם – "אִם תִּבְעָיוּן בְּעָיוּ שֻׁבוּ אֵתָיוּ" (כא, יב) – חזרו בתשובה, וכך אולי תינצלו.

נקודה נוספת היא שייתכן ופרקנו מהווה הכנה לפרק הבא. בפרק שלנו אנחנו שומעים על החרדה וההכנות של העמים השונים למלחמה הגדולה הממשמשת ובאה. בפרק הבא נראה כיצד מגיבים לכך בממלכת יהודה (רמז: אדישות), ואת ההתייחסות של הנביא לכך.

 ~ Nethanel Lasry: **פרק כ"ב – משא גיא חזיון** 

באמצע משאות העמים אנחנו מסיטים את המבט וחוזרים לדבר על ירושלים. בשביל להעצים את הבלבול הראשוני הנביא לא מכנה את ירושלים בשמה, אלא בכינוי 'גיא חזיון', ועד שנגיע לפסוק ח' לא נבין שבעצם חזרנו לדבר על יהודה. השומע היהודי מקשיב למשאות העמים ושמח לשמוע את הפורענות ואת התוכחות שמופנות כלפי הגויים, גם כשמגיעים לגיא חזיון הוא שמח ולועג ל"גיא חזיון הגרועים האלה", ואז הוא שומע את המשך הנבואה ומבין "אתה האיש!". בני יהודה הם כמו כל הגויים, ואפילו גרועים יותר. אם הגויים בפרק הקודם מתכוננים לקרב, מעמידים צופה, ולפחות מפסיקים באמצע הסעודה כשמגיעה הפורענות "עָרֹךְ הַשֻּׁלְחָן צָפֹה הַצָּפִית **אָכוֹל שָׁתֹה** קוּמוּ הַשָּׂרִים מִשְׁחוּ מָגֵן" (כא, ה), בני יהודה ממשיכים לאכול: **"אָכוֹל וְשָׁתוֹ** כִּי מָחָר נָמוּת". 

הנבואה מתחלקת לשני חלקים: 
החלק הראשון, הוא ביקורת על 'גיא חזיון': בתחילה הביקורת היא על התנהגות נהנתנית ומופקרת, בלי להבין שהאויב בפתח: "תְּשֻׁאוֹת מְלֵאָה עִיר הוֹמִיָּה קִרְיָה עַלִּיזָה". לעומת שמחת אנשי העיר, הנביא בוכה, כי הוא כן מבין מה עומד להגיע: "שְׁעוּ מִנִּי אֲמָרֵר בַּבֶּכִי... כִּי יוֹם מְהוּמָה וּמְבוּסָה וּמְבוּכָה לַא–דֹנָי ה' צְבָ–אוֹת בְּגֵיא חִזָּיוֹן". אם בשלב הזה אנחנו יכולים להבין שהשמחה היא שמחה של עם שוטה, שלא מבין שהסכנה מתקרבת ולא מתכונן למלחמה, הפסוקים הבאים מבהירים שבדיוק ההפך הוא הנכון. השמחה היא שמחה של עם שמבין שהמלחמה מתקרבת, אבל **בטוח בעצמו.** ישעיהו מתאר את ההכנות שנעשו לפני המלחמה: ביצור החומה, אגירת מקורות המים בתוך העיר וייבוש מקורות המים שמחוץ לעיר – הכנה צבאית מעולה לקראת המצור. אך ההכנה הזו היא יסוד החטא. במקום להתעסק בהכנות צבאיות, ואז לשמוח כשההכנות נגמרות כאילו הניצחון מובטח, בני ישראל היו צריכים להביט אל הקב"ה ולשוב בתשובה. לתקן את דרכיהם ולא את החומה. יתכן שהחטא הוא חטא הגאווה שהוזכר בעבר – בני יהודה בטחו בעצמם ובכוחם הצבאי במקום לשוב לה', אבל ייתכן שיש פה **גם חטא מוסרי.** אם נתצו בתים כדי לבנות את החומה, ואם יבשו את מקורות המים, מי ששילמו את המחיר הם יושבי הפריפריה של העיר שגרו באותם בתים, והעניים שהיו זקוקים למים. ייתכן שזהו החטא שזיכה את בני יהודה בכינוי "קציני סדום" בפרק א' והביא לדרישה: "לִמְדוּ הֵיטֵב דִּרְשׁוּ מִשְׁפָּט אַשְּׁרוּ חָמוֹץ שִׁפְטוּ יָתוֹם רִיבוּ אַלְמָנָה" (ישעיהו פרק א, יז). 

החלק השני הוא נבואה מפתיעה ואישית מאוד נגד 'שבנא אשר על הבית' שקוראת להחלפתו באליקים בן חלקיהו. נראה ששני החלקים קשורים: חזקיהו הוא מלך צדיק, אבל הוא לא שולט לבדו: יש בסביבתו גם שרים, והבכיר שבהם הוא "שבנא אשר על הבית". **שבנא כנראה הוביל** את מדיניות הביצורים והבריתות, וכנראה הוא זה שדיכא את החלשים בירושלים והביא למצב של "קציני סדום ועם עמורה". ישעיהו דורש מחזקיהו לקחת אחריות ולטהר את הסביבה שלו. בספר מלכים אנחנו מגלים שהנבואה הצליחה ואליקים ממונה על הבית: "וַיִּשְׁלַח אֶת אֶלְיָקִים אֲשֶׁר עַל הַבַּיִת" (מלכים ב יט, ב), ובאמת בני יהודה ניצלים מאימת מלך אשור בגאולה גדולה.

‎ ~ Nethanel Lasry: ‎<attached: 00001115-PHOTO-2023-12-30-18-12-16.jpg>

 ~ Nethanel Lasry: "וַתִּתְצוּ הַבָּתִּים לְבַצֵּר הַחוֹמָה" – תמונה של קטע מהחומה שהתגלתה. שימו לב לשרידי הבית שהחומה **ממש עוברת באמצעו**.

 ~ Nethanel Lasry: **ישעיהו פרק כ"ג – משא צור**

הכותרת של המשא היא משא צור, אבל הנבואה מדברת על העיר צידון. הערבוב בין צור וצידון לא מקרי – מלך צור מלך על צידון ופעמים רבות מוזכרים ביחד בתנ"ך. צור הייתה מדינת נמל, ולמעשה היו ידועים כסוחרים חזקים ועשירים. הנבואה מתארת את הפורענות שתבוא אליהם, תשבית את הספינות ותוריד את צור מגדולתה. למשך שבעים שנה בני צור לא יסחרו עוד, ואז יחזרו לסחור והפעם יעשו זאת למען מטרה טובה. 

אם ננסה למצוא את החטא עליו ישעיהו מוכיח את צור, ניתן להצביע על שני מועמדים פוטנציאליים: הראשון הוא חטא הגאווה שפגשנו רבות: "ה' צְבָאוֹת יְעָצָהּ לְחַלֵּל גְּאוֹן כָּל צְבִי לְהָקֵל כָּל נִכְבַּדֵּי אָרֶץ", צור מדינה מצליחה ועשירה וה' מחליט להוריד אותה מגדולתה. אך מהניסוחים בפרק נראה שגם **המסחר עצמו** הוא מעשה שלילי בהקשר של צור. הנביא מתאר את המסחר בביטויי 'זנות', אלא שמה שמוזר הוא שתיאור המסחר כזנות מתבצע גם בתיאור החטא שהוביל לפורענות אבל גם מופיע שוב בתיאור הגאולה שהקב"ה מייעד לצור: "וְהָיָה מִקֵּץ שִׁבְעִים שָׁנָה יִפְקֹד ה' אֶת צֹר **וְשָׁבָה לְאֶתְנַנָּה וְזָנְתָה אֶת כָּל  מַמְלְכוֹת הָאָרֶץ** עַל פְּנֵי הָאֲדָמָה". 

היו שהציעו לקרוא את החלק הזה בנבואה כחזרה של בני צור לחטוא לאחר הגאולה, אך זה לא מסתבר מהדרך החיובית בה הנבואה מתארת את מה שיעשו עם הסחורה הזו. נראה לי שאפשר להציע שהנבואה מדגישה שאותה פעולה בדיוק יכולה להיות רעה, ויכולה להיות טובה, וזה תלוי באיזה אופן עושים אותה. 

אם עם מסוים סוחר ברחבי תבל ובא במגע עם עמים רבים, זו פעולה שאם היא נעשית לשם צבירת עושר או לשם הגדלת הכבוד העצמי היא פעולה בעייתית, אבל אם החיבור עם האנשים נעשה בשביל לקרב אותם לעבודת ה', או אם השכר יהיה קודש לה', אז אותו חיבור לאנשים **הוא עצם התיקון,** וזו עשויה להיות הסיבה לשימוש הכפול בלשונות של זנות. 

הנבואה לבני צור חותמת את משאות ישעיהו שלמדנו בעשרת הפרקים האחרונים, ומסיימת ברעיונות דומים לרעיונות שחוזרים אצל ישעיהו: אל לו לאדם להתגאות, ויום יבוא והעמים יושפלו, יבינו את גדולת ה', ויתקרבו לעבודתו.

 ~ יאיר רהט: **ישעיהו פרק כד – אפוקליפסה**

פרקים כד-כז נחשבים יחידה מובחנת בספר ישעיהו (מוזמנים לשפוט בעצמכם) ומכונים בספרות המחקר "האפוקליפסה של ישעיהו". הפרקים הללו מתאפיינים בתיאורים נרחבים ופיוטיים מאוד של כאוס שעתיד לבוא על העולם כולו, למשל: "וָאֹמַר רָזִי לִי רָזִי לִי אוֹי לִי בֹּגְדִים בָּגָדוּ וּבֶגֶד בּוֹגְדִים בָּגָדוּ: פַּחַד וָפַחַת וָפָח עָלֶיךָ יוֹשֵׁב הָאָרֶץ" (כד, טז-יז) – שימו לב שיותר מאשר תיאור מפורט של הזוועה, יש כאן בעיקר **מליצה ופיוט,** על אותה זוועה.

דומה שאם עד כאן ספר ישעיהו עסק בתחילה בממלכת יהודה וישראל ולאחר מכן בעמים שונים, הפרקים שלנו מתקדמים שלב נוסף ומדברים בצורה אוניברסלית, על ההוויה כולה. המילים המנחות בפרקים הן "הארץ" ו"תבל", עליהן תגיע הפורענות. המאפיינים של הפורענות דומים למאפייני יום ה' שאנחנו מכירים מישעיהו: התמוטטות המעמדות (למשל: "וְהָיָה כָעָם כַּכֹּהֵן כַּעֶבֶד כַּאדֹנָיו"; כד, ב), רק מעטים ישארו (למשל: "וְנִשְׁאַר אֱנוֹשׁ מִזְעָר"; כד, ו) ומאפיין ממשאות העמים האחרונים שראינו – השבתת הסעודות ושתיית היין: "בַּשִּׁיר לֹא יִשְׁתּוּ יָיִן יֵמַר שֵׁכָר לְשֹׁתָיו" (כד, ו). גולת הכותרת של אותה אפוקליפסה היא הכרת העולם כולו בשם ה': "עַל כֵּן בָּאֻרִים **כַּבְּדוּ ה'** בְּאִיֵּי הַיָּם שֵׁם ה' אֱלֹהֵי יִשְׂרָאֵל" (כד, טו).

מגמת ההרחבה של יום ה' מגיעה לשיא חדש בסוף הפרק – לא רק יהודה וישראל, לא רק העמים, ולא רק העולם כולו – אלא ההוויה כולה, כולל גרמי השמים: "וְהָיָה בַּיּוֹם הַהוּא יִפְקֹד ה' **עַל צְבָא הַמָּרוֹם בַּמָּרוֹם וְעַל מַלְכֵי הָאֲדָמָה** עַל הָאֲדָמָה... **וְחָפְרָה הַלְּבָנָה וּבוֹשָׁה הַחַמָּה"** (כד, כא-כג) – אלה וגם אלה כאחד יכירו במלכות ה', בירושלים כמובן: **"כִּי מָלַךְ ה' צְבָאוֹת בְּהַר צִיּוֹן וּבִירוּשָׁלִַם** וְנֶגֶד זְקֵנָיו כָּבוֹד" (כד, כג).

 ~ יאיר רהט: **ישעיהו פרק כה – מפלת הקריה הבצורה אל מול המעוז לדל**

מוטיב חוזר בפרקים כד-כז ההתייחסות לשני מבצרים שמהווים אנטיתזה אחד לשני: מצד אחד, עומדת **הקריה הבצורה** המסמלת את האויב, את העיר העריצה והבטוחה בעצמה. שימו לב שאין כאן התייחסות לעם מסוים, אלא לעיר הבצורה כסמל. עיר זו, כמובן, תיפול – "כִּי שַׂמְתָּ מֵעִיר לַגָּל **קִרְיָה בְצוּרָה לְמַפֵּלָה** אַרְמוֹן זָרִים מֵעִיר לְעוֹלָם לֹא יִבָּנֶה" (כה, ב).

כנגד העיר הבצורה שצפויה למפלה, עומדת עיר הצדיקים שמסמלת את הישועה: "בַּיּוֹם הַהוּא יוּשַׁר הַשִּׁיר הַזֶּה בְּאֶרֶץ יְהוּדָה עִיר עָז לָנוּ יְשׁוּעָה יָשִׁית חוֹמוֹת וָחֵל: פִּתְחוּ שְׁעָרִים וְיָבֹא גוֹי צַדִּיק שֹׁמֵר אֱמֻנִים" (כו, א-ב). אחד מהסמלים החשובים של עיר זו נמצא בעובדה שתושביה חוסים ומתגוננים בצל השכינה: "כִּי הָיִיתָ מָעוֹז לַדָּל מָעוֹז לָאֶבְיוֹן בַּצַּר לוֹ מַחְסֶה מִזֶּרֶם צֵל מֵחֹרֶב כִּי רוּחַ עָרִיצִים כְּזֶרֶם קִיר" (כה, ד).

השימוש בסמלים הללו מוכר לנו כבר: דימוי הרשעים לזרם מים כביר מוכר לנו למשל מהדימוי של ישעיהו לאשור, ודימוי ירושלים וההסתופפות בה למגן פלאי מפני זרם המים או מפני היובש והחום – מוכר לנו כבר מפרק ד', שם ניבא ישעיהו על ירושלים בימי הגאולה: "וְסֻכָּה תִּהְיֶה לְצֵל יוֹמָם מֵחֹרֶב וּלְמַחְסֶה וּלְמִסְתּוֹר מִזֶּרֶם וּמִמָּטָר" (ד, ו).

העמדת שתי הערים זו מול זו מחדדת ומביאה לידי גימור את המסר שישעיהו מטפטף לנו לאורך כל הספר, מאז יום ה' של פרק ב': מבצרים וכוח מעשה ידי אדם הם אשליה – והם לא יעמדו בפני יום ה', שבו ידע האדם את מקומו ואת העובדה שאין לו מכוחו ולא כלום. כנגד זה, המבצר היציב והמהימן יתגלה בירושלים, בה הכוח מגיע מאת ה', ובה האנשים מוצאים את בטחונם בקב"ה. מימוש תודעה זו על ההוויה כולה יביא גם לתיקון ההוויה כולה, ואנחנו מוצאים כאן תיקון יסודי נוסף לפרשת בראשית: **"בִּלַּע הַמָּוֶת לָנֶצַח וּמָחָה אֲדֹנָי ה' דִּמְעָה מֵעַל כָּל פָּנִים** וְחֶרְפַּת עַמּוֹ יָסִיר מֵעַל כָּל הָאָרֶץ כִּי ה' דִּבֵּר" (כה, ח). שנזכה.

 ~ Nethanel Lasry: **ישעיהו פרק כ"ו – השיר בארץ יהודה**
הנבואה מתארת שיר מורכב שישירו בארץ יהודה. השיר כולל מוטיבים ורעיונות שאנחנו יכולים למצוא גם בישעיהו, וגם במזמורי תהלים, ויש לו גם מקבילות לשוניות למזמורי תהלים שונים. כמו מזמורים רבים הוא כולל הודאה על העבר, ובקשה להמשך הישועה בעתיד. נזכיר כמה נקודות שעולות במהלך הפרק: 

**עיר עז לנו:** בני יהודה משבחים את ירושלים עיר הקודש, שמחים בה, ומתגאים שהיא תגן עליהם. קדושתה של ירושלים ועליונותה על שאר העולם היא מסר חשוב שנוכח לאורך הספר, וזוכה לחיזוק וגיבוי בסיפור שנלמד בהמשך – נצחונה של ירושלים על סנחריב – אבל הוא גם מסר מסוכן. אם לא מבינים שלעיר אין סגולה עצמית והמגן האמיתי הוא רק ה', ואם לא מבינים שנצחיותה של העיר תלויה בהתנהגות של תושביה, אפשר להגיע למצב נורא. ירמיהו הנביא נאלץ להתמודד עם תפיסה כזו אצל בני יהודה – הוא הזהיר אותם שירושלים תיחרב ועליהם לחזור בתשובה, והם לא האמינו כי ידעו שירושלים והמקדש מוגנים לנצח. כנגד תפיסה זו ישעיהו יוצא בנבואה שלנו: העם אומר "עִיר עָז לָנוּ יְשׁוּעָה יָשִׁית חוֹמוֹת וָחֵל", והנביא מבקש שיעזבו את החומות, יפתחו את השערים ויסמכו על ה': "בִּטְחוּ בַה' עֲדֵי עַד כִּי בְּיָ–הּ ה' צוּר עוֹלָמִים". 

**התפילה:** המזמור כולל כמה סוגי בקשות: בקשות אישיות על קרבת א–להים: "נַפְשִׁי אִוִּיתִיךָ בַּלַּיְלָה אַף רוּחִי בְקִרְבִּי אֲשַׁחֲרֶךָּ כִּי כַּאֲשֶׁר מִשְׁפָּטֶיךָ לָאָרֶץ צֶדֶק לָמְדוּ יֹשְׁבֵי תֵבֵל", בקשות לקיום משפט לאויבים: "אֹרַח מִשְׁפָּטֶיךָ ה' קִוִּינוּךָ", ובקשות לאומיות לגאולה לעם כולו: " ה' תִּשְׁפֹּת שָׁלוֹם לָנוּ כִּי גַּם כָּל מַעֲשֵׂינוּ פָּעַלְתָּ לָּנוּ". המכנה המשותף לכל הבקשות הוא שנוכחות ה' תתחזק בעולם, שהוא יתקרב, יעשה משפט, יכה את האויבים, ויגאל את עמו. 

**יִחְיוּ מֵתֶיךָ נְבֵלָתִי יְקוּמוּן:** הפרשנים נחלקו איך להבין את הפסוק. יש מי שלמדו אותו כמדבר על תחיית המתים העתידית, וממילא ראו בו הוכחה לתחיית המתים מן התנ"ך, ויש שראו בו משל אלגורי – עם ישראל, שמרגיש מת ישוב לתחיה ויחזור לארצו. דיון דומה מתקיים גם בקשר להבנת נבואת העצמות היבשות של יחזקאל. בתוך הכיוון שרואה בפסוק הזה משל בלבד, הרב מדן מדגיש שבכל משל אנחנו תמיד תולים את מה שקשה להבין במה שקל להבין. ממילא יוצא שמה שמובן הוא תחיית המתים, ומה שלא מובן ומיוחד הוא תחיית המתים הלאומית. עם שמת, שהיה מחוץ לארצו, מצליח לחזור לארצו ולקום לתחיה. כמה זכינו שאנחנו רואים בחיינו את תחיית המתים הזו: " הָקִיצוּ וְרַנְּנוּ שֹׁכְנֵי עָפָר"!

 ~ Nethanel Lasry: **ישעיהו פרק כ"ז – יתקע בשופר גדול** 

**המלחמה בים:** בעולם האלילי העתיק נפוץ מאוד מיתוס "המלחמה בים". לאמונתם האלילית, המיתוס מתאר איך האל הראשי של הפנתיאון הביס את שר הים ואת מפלצות הים שנלחמו בו, וכך נשאר הישות החזקה ביותר בעולם. המיתוס יושב על תשתית מתבקשת בה אנשי העולם העתיק פחדו מהים ומעצמתו, והודו לאלים בהם האמינו על שהביסו את הים ויצרו את היבשה. התנ"ך במספר מקומות, כנראה מתכתב עם המיתוס הזה, עם שינויים משמעותיים. 

מוטיב הנצחון של הקב"ה על הים מופיע בפרשת הבריאה, וגם בקריעת ים סוף ומעבר הירדן, אך בכל אלו הים לא מתואר כישות חיה שנאבקת בקב"ה. בני אותה תקופה כנראה הכירו את המיתוס המקובל ולמדו מההבדלים כי ה' הוא הא—ל היחיד בעולם, שעושה בטבע הדומם כרצונו. 

בהמשך, בנביאים ובכתובים, אנחנו מוצאים התייחסות לים ולמפלצות הים כיצורים חיים. בפרק שלנו: "בַּיּוֹם הַהוּא יִפְקֹד ה' בְּחַרְבּוֹ הַקָּשָׁה וְהַגְּדוֹלָה וְהַחֲזָקָה עַל לִוְיָתָן נָחָשׁ בָּרִחַ וְעַל לִוְיָתָן נָחָשׁ עֲקַלָּתוֹן וְהָרַג אֶת הַתַּנִּין אֲשֶׁר בַּיָּם", אבל גם במקומות רבים אחרים שאזכיר רק את מקצתם: בנבואות הנחמה של ישעיהו: "עוּרִי עוּרִי לִבְשִׁי עֹז זְרוֹעַ ה' עוּרִי כִּימֵי קֶדֶם דֹּרוֹת עוֹלָמִים **הֲלוֹא אַתְּ הִיא הַמַּחְצֶבֶת רַהַב מְחוֹלֶלֶת תַּנִּין:** הֲלוֹא אַתְּ הִיא הַמַּחֲרֶבֶת יָם מֵי תְּהוֹם רַבָּה הַשָּׂמָה מַעֲמַקֵּי יָם דֶּרֶךְ לַעֲבֹר גְּאוּלִים" (ישעיהו נא, ט-יא), בטענותיו של איוב: "הֲיָם אָנִי אִם תַּנִּין כִּי תָשִׂים עָלַי מִשְׁמָר" (איוב ז, יב) ובמזמורי תהלים: "אַתָּה **פוֹרַרְתָּ בְעָזְּךָ יָם שִׁבַּרְתָּ רָאשֵׁי תַנִּינִים** עַל הַמָּיִם: אַתָּה **רִצַּצְתָּ רָאשֵׁי לִוְיָתָן** תִּתְּנֶנּוּ מַאֲכָל לְעָם לְצִיִּים: (תהלים עד, יג-יד). גם בפסוקים אלה אין מאבק אלא נצחון חד צדדי, שמדגיש את עליונותו של ה', וההתייחסות למפלצות הים היא אלגוריה ושימוש בסיפור המקובל כדי להדגים את כוחו של ה' ולהבטיח את התבוסה העתידית של כוחות הרשע.

**משל הכרם השני:** בתחילת הספר פגשנו את משל הכרם, בו הקב"ה מאוכזב מעם ישראל ומצהיר "הָסֵר מְשׂוּכָּתוֹ וְהָיָה לְבָעֵר פָּרֹץ גְּדֵרוֹ וְהָיָה לְמִרְמָס" (ישעיהו ה, ה). בפרק שלנו אנחנו שוב שומעים על משל כרם, אבל ההבדל אדיר. כעת מדובר על מערכת יחסים של הגנה והשקייה: "אֲנִי ה' נֹצְרָהּ לִרְגָעִים אַשְׁקֶנָּה פֶּן יִפְקֹד עָלֶיהָ לַיְלָה וָיוֹם אֶצֳּרֶנָּה". 

**הכמכת מכהו הכהו?** גם עם ישראל וגם הגויים מקבלים פורענויות. אבל הנביא מדגיש את ההבדלים, בעוד שעל "מכהו", הגויים, הקב"ה לא מרחם: "עַל־כֵּן לֹא־יְרַחֲמֶנּוּ עֹשֵׂהוּ וְיֹצְרוֹ לֹא יְחֻנֶּנּוּ", על עם ישראל המכות מגיעות באופן מדוד: "בְּסַאסְּאָה (=סאה סאה) בְּשַׁלְחָהּ תְּרִיבֶנָּה". הקב"ה תמיד משאיר לנו תקווה, והנביא מבטיח שהתקווה תתממש. בעוד שהעמים אליהם גלינו, ובעצם על כל העולם כולו, תגיע הפורענות: "וְהָיָה בַּיּוֹם הַהוּא יַחְבֹּט ה' מִשִּׁבֹּלֶת הַנָּהָר עַד־נַחַל מִצְרָיִם", בני ישראל יזכו לגאולה: "וְאַתֶּם תְּלֻקְּטוּ לְאַחַד אֶחָד בְּנֵי יִשְׂרָאֵל׃ וְהָיָה בַּיּוֹם הַהוּא יִתָּקַע בְּשׁוֹפָר גָּדוֹל וּבָאוּ הָאֹבְדִים בְּאֶרֶץ אַשּׁוּר וְהַנִּדָּחִים בְּאֶרֶץ מִצְרָיִם וְהִשְׁתַּחֲווּ לַה' בְּהַר הַקֹּדֶשׁ בִּירוּשָׁלִָם׃"

 ~ Nethanel Lasry: **ישעיהו פרק כח – צו לצו קו לקו, ועוד**

אחרי פרקי האפוקליפסה האוניברסלית, הפרק שלנו חוזר לתוכחה "קלאסית", לכאורה, על אפרים ויהודה. בין השאר, הנביא מותח ביקורת חריפה על המנהיגים, כולל המנהיגים הרוחניים – "כֹּהֵן וְנָבִיא שָׁגוּ בַשֵּׁכָר נִבְלְעוּ מִן הַיַּיִן" (כח, ז). העונש שיבוא עליהם מעניין ויש בו מידה כנגד מידה – "וְהָיָה לָהֶם דְּבַר ה' צַו לָצָו **צַו לָצָו קַו לָקָו** קַו לָקָו **זְעֵיר שָׁם זְעֵיר שָׁם** לְמַעַן יֵלְכוּ **וְכָשְׁלוּ אָחוֹר וְנִשְׁבָּרוּ** וְנוֹקְשׁוּ וְנִלְכָּדוּ" (כח, יג) – דבר ה' ייעשה לנביאים הללו לא מובן, והם עצמם כבר יתקשו למלא את תפקידם כנביאים – עד שיכשלו וישברו. יש בכך מידה כנגד מידה ברורה, על כך שאותם נביאים לא מילאו את תפקידם המצופה מהם. 

התרחקות הנבואה והיעלמות דבר ה' כעונש על חטאי העם הופיעה גם בפרק ח', שם ראינו שישעיהו נצטווה "צוֹר תְּעוּדָה **חֲתוֹם תּוֹרָה** בְּלִמֻּדָי" (ח, טז). פסוק נוסף שם מקביל כמעט מילה במילה לפסוק בפרקנו שצוטט לעיל **"וְכָשְׁלוּ בָם רַבִּים וְנָפְלוּ וְנִשְׁבָּרוּ** וְנוֹקְשׁוּ וְנִלְכָּדוּ" (ח, טו). אבל נראה שבכל אחד מן המקומות העונש מותאם לסוג החטא: בפרק ח' היה בחוסר היכולת של העם להרפות מן הבריתות הצבאיות ולסמוך על ה', והעונש היה שיצטרכו לסמוך על ה' ולחכות לו בלי שהם שומעים את דברו במשך תקופה. בפרקנו, החטא הוא עיוות משפט והנהגה קלוקלת של הכהנים והנביאים ההוללים. עונשם שדבר ה' יהיה להם "צו לצו קו לקו" – בלתי מובן ובלתי ברור, וכך הם ירדו ממעמדם כנביאים ויחזרו להיות כשאר האנשים הפשוטים שמתקשים בהבנת נבואות ובעצם ירדו ממעמדם כנביאים.

תופעה מעניינת מאוד שאולי קיימת בפרק היא רפרנסים ליחידת הפרקים הקודמת. כבר בפתיחת הפרק אנחנו נתקלים במוטיב **זרם המים** של הפורענות, למשל "הִנֵּה חָזָק וְאַמִּץ לַאדֹנָי כְּזֶרֶם בָּרָד שַׂעַר קָטֶב כְּזֶרֶם מַיִם כַּבִּירִים" (כח, ב) אבל בשימוש הפוך. בפרק כ"ז ירושלים תוארה כמבצר מפני אותו זרם, וכאן הזרם הזה מגיע כדי להביא את הפורענות על אפרים. בהמשך הפרק אנחנו מוצאים אמירה של מושלי ירושלים נגדה יוצא הנביא בתוקף – "כִּי אֲמַרְתֶּם **כָּרַתְנוּ בְרִית אֶת מָוֶת** וְעִם שְׁאוֹל עָשִׂינוּ חֹזֶה" (כח טו). מדוע מושלי ירושלים חושבים שיש להם ברית עם המוות? אולי, הם שמעו את הנבואה של פרק כ"ה, כנבואה המיועדת לירושלים הנגאלת – **"בִּלַּע הַמָּוֶת לָנֶצַח** וּמָחָה אֲדֹנָי ה' דִּמְעָה מֵעַל כָּל פָּנִים" (כה, ח) – ואמרו לעצמם: אנחנו צדיקים, ודאי הנבואה מכוונת אלינו! אם נרשה לעצמנו להציע אינטרפרטציה היסטורית לפרק – אז בהנחה שהוא נאמר בתקופת חזקיהו, היו לעם סיבות טובות לחשוב שעכשיו תבוא הגאולה, שהרי חזקיהו עורך ביהודה תיקון דתי נרחב, והוא מלך צדיק מאוד.

נציע להבין שעל כך אומר הנביא: "וְשַׂמְתִּי מִשְׁפָּט לְקָו וּצְדָקָה לְמִשְׁקָלֶת" (כח, יז) – אמנם ערכתם תיקון דתי נרחב, אבל יש פרמטר חשוב ששכחתם - **הצדקה והמשפט.** הם המדדים, הקו והמשקולת, ועליהם יקום ויפול דבר. כל עוד אלה לא יתוקנו, המחסה שאתם חושבים שתמצאו בירושלים הוא **מחסה כזב.** המהלך המוצע כאן מתאים להצעה שפרק א' נאמר בתקופת חזקיהו, שאע"פ שהייתה בתקופה של צדקות דתית, היו בה עוולות חברתיות נרחבות. ואולי הנביא בפרקנו עוסק בדיוק בנקודה הזו.

 ~ Nethanel Lasry: זיכנו הקב"ה לתזמון נהדר, ואת חלק מהפרק של היום (יחד עם חלק מפרק כ"ז) נקרא השבת בהפטרת פרשת שמות (למנהג האשכנזים). מצורפים דברים של **הרב יעקב מדן** ו **הרב משה ליכטנשטיין** על ההפטרה. הרב מדן מתייחס לתופעת "צו לצו קו לקו" – להתמקדות ישעיהו בלימוד ילדים קטנים ולהקשר שלה וסיבותיה. והרב משה מרחיב בניתוח הנהנתנות וההדוניזם עליהם מותח הנביא ביקורת.

‎ ~ Nethanel Lasry: הפטרת שמות - הרב משה ליכטנשטיין.doc ‎<attached: 00001132-הפטרת שמות - הרב משה ליכטנשטיין.doc>

‎ ~ Nethanel Lasry: הפטרת שמות - הרב מדן.docx • ‎6 pages ‎<attached: 00001133-הפטרת שמות - הרב מדן.docx>

 ~ Nethanel Lasry: **ישעיהו פרק כט – ראיה ועיוורון, כיסוי והיפקחות**

פרקנו ממשיך את התוכחה לירושלים, ויש בו מוטיבים רבים שאפשר להרחיב בהם ולנתח אותם. נתמקד באחד מהם: מוטיב **הראיה.** כבר בפרק ו' בנבואת ההקדשה, ראינו ציווי מאוד לא שגרתי שנאמר לישעיהו "הַשְׁמֵן לֵב הָעָם הַזֶּה וְאָזְנָיו הַכְבֵּד **וְעֵינָיו הָשַׁע פֶּן יִרְאֶה בְעֵינָיו"** (ו, י) – ויש כאן התייחסות לעיוורון של העם ביחס לנבואותיו של ישעיהו – אם כתיאור מצב נתון ואם כעונש אקטיבי שניתן לעם. בפרקנו המוטיב הזה ממשיך להתפתח. 

בהמשך לנאמר בפרק הקודם על העונש לנביאים שדבר ה' יהיה להם "זעיר שם זעיר שם", אצלנו הדברים נאמרים בחריפות רבה יותר, ובשימוש במוטיב **העיוורון:** "הִתְמַהְמְהוּ וּתְמָהוּ... כִּי נָסַךְ עֲלֵיכֶם ה' רוּחַ תַּרְדֵּמָה **וַיְעַצֵּם אֶת עֵינֵיכֶם אֶת הַנְּבִיאִים"** (כט, ט-י). הנביא, שנקרא לעתים במקרא **הרואה** - סמל הראיה - מוכה בעיוורון. לאחר מכן אנחנו מוצאים חוטאים שחושבים שהם יכולים **להסתיר את מעשיהם מעיני ה'** - "הוֹי הַמַּעֲמִיקִים מֵה' לַסְתִּר עֵצָה **וְהָיָה בְמַחְשָׁךְ מַעֲשֵׂיהֶם וַיֹּאמְרוּ מִי רֹאֵנוּ** וּמִי יוֹדְעֵנוּ" (כט, טו) – הם חושבים שה' **לא רואה** אותם. 

מיד לאחר מכן מובאת האנטיתזה: "וְשָׁמְעוּ בַיּוֹם הַהוּא הַחֵרְשִׁים דִּבְרֵי סֵפֶר **וּמֵאֹפֶל וּמֵחֹשֶׁךְ עֵינֵי עִוְרִים תִּרְאֶינָה"** (כט, יח) – אם כעת אפילו החוזים מוכים בעיוורון, לעתיד לבוא אפילו העוורים יחזרו לראות. מדוע? התשובה פשוטה: "וְיָסְפוּ עֲנָוִים בַּה' שִׂמְחָה וְאֶבְיוֹנֵי אָדָם בִּקְדוֹשׁ יִשְׂרָאֵל יָגִילוּ" (כט, יט) – הענווים, דהיינו הצדיקים, מכירים ביוצרם. נביא שלא מכיר את מקומו ותפקידו – תינטל ממנו הראיה, אף שהיה נביא. ואילו צדיק שמכיר את בוראו – יראה היטב אפילו שהיה עיוור.

 ~ Nethanel Lasry: **ישעיהו פרק ל' – ההולכים לרדת מצרים ופי לא שאלו**

הרקע ההיסטורי לנבואות על מצרים בפרקים ל' ול"א הוא נסיונם של שרי יהודה להשתתף במאזן הכוחות האיזורי במאבק בין שתי המעצמות: אשור מצפון ומצרים מדרום. שרי יהודה שחששו מהאיום האשורי תכננו לבוא בברית עם מצרים ולבקש מהם עזרה במלחמה עם אשור, והתנגדותו של ישעיהו נחרצת: "הוֹי בָּנִים סוֹרְרִים נְאֻם ה' לַעֲשׂוֹת עֵצָה וְלֹא מִנִּי". לישעיהו יש גם נימוקים דתיים להתנגדותו, אבל בנבואה שלנו מודגשים בעיקר נימוקים **ריאליים** למה זו לא רק החלטה לא נכונה דתית, אלא גם החלטה **לא חכמה:** "וְהָיָה לָכֶם מָעוֹז פַּרְעֹה לְבֹשֶׁת". בני יהודה מסתכלים על כוחם המופגן של מצרים וחושבים שהברית תעזור להם – והם טועים. מי שיודע את המהלך האמיתי של ההיסטוריה, ומי שיודע לנתח נכון את המציאות הוא הקב"ה, אבל בני יהודה מתעקשים לא להקשיב ומבקשים מהנביאים להפסיק לדבר איתם: " הַהֹלְכִים לָרֶדֶת מִצְרַיִם וּפִי לֹא שָׁאָלוּ... אֲשֶׁר אָמְרוּ לָרֹאִים לֹא תִרְאוּ וְלַחֹזִים לֹא תֶחֱזוּ לָנוּ נְכֹחוֹת".  

החטא של בני יהודה הוא **עצם ההתעלמות מדבר ה'** והם מביאים על עצמם את הכשלון: "יַעַן מָאָסְכֶם בַּדָּבָר הַזֶּה וַתִּבְטְחוּ בְּעֹשֶׁק וְנָלוֹז וַתִּשָּׁעֲנוּ עָלָיו:  **לָכֵן יִהְיֶה לָכֶם הֶעָוֹן הַזֶּה כְּפֶרֶץ נֹפֵל** נִבְעֶה בְּחוֹמָה נִשְׂגָּבָה אֲשֶׁר פִּתְאֹם לְפֶתַע יָבוֹא שִׁבְרָהּ". ה' רוצה להושיע את בני ישראל בישועה ישירה, אבל הם מתעקשים לנהל מלחמה באופן טבעי וזה מה שהם יקבלו: "כִּי כֹה אָמַר אֲדֹנָי ה' קְדוֹשׁ יִשְׂרָאֵל בְּשׁוּבָה וָנַחַת תִּוָּשֵׁעוּן בְּהַשְׁקֵט וּבְבִטְחָה תִּהְיֶה גְּבוּרַתְכֶם וְלֹא אֲבִיתֶם:  וַתֹּאמְרוּ לֹא כִי עַל סוּס נָנוּס, עַל כֵּן תְּנוּסוּן. וְעַל קַל נִרְכָּב, עַל כֵּן יִקַּלּוּ רֹדְפֵיכֶם". 

האתגר הנבואי הוא אתגר קשה. בני יהודה חושבים שהם מבינים מה נכון במשקפיים מציאותיות, והדרישה להתעלם ממה שכל הגנרלים אומרים לך שכדאי לעשות, ולעשות בדיוק הפוך היא נסיון קשה. אבל הקב"ה מבטיח שימים יבואו ויהיה שינוי. בעתיד בני יהודה יחזרו לשמוע בקול ה', יחזרו לראות באורו, ויגאלו: "וְאָזְנֶיךָ תִּשְׁמַעְנָה דָבָר מֵאַחֲרֶיךָ לֵאמֹר זֶה הַדֶּרֶךְ לְכוּ בוֹ כִּי תַאֲמִינוּ (=תימינו) וְכִי תַשְׂמְאִילוּ... וְהָיָה אוֹר הַלְּבָנָה כְּאוֹר הַחַמָּה וְאוֹר הַחַמָּה יִהְיֶה שִׁבְעָתַיִם כְּאוֹר שִׁבְעַת הַיָּמִים בְּיוֹם חֲבֹשׁ ה' אֶת שֶׁבֶר עַמּוֹ וּמַחַץ מַכָּתוֹ יִרְפָּא".

 ~ Nethanel Lasry: **ישעיהו פרק ל"א – ויבטחו על רכב כי רב**

גם הפרק שלנו מנסה להניא את בני יהודה מלכרות ברית עם מצרים ושם את הדגש על חטא אחר שפגשנו כבר לאורך הספר: חטא הגאווה. בני יהודה לא מעריכים נכון את היחס שבין בני אדם לבין הקב"ה ומתרשמים מכוחם הרב של מצרים, אבל ישעיהו דורש מבני יהודה להפסיק להתרשם מבני אדם ולסמוך על ה': "וַיִּבְטְחוּ עַל רֶכֶב כִּי רָב וְעַל פָּרָשִׁים כִּי עָצְמוּ מְאֹד **וְלֹא שָׁעוּ עַל קְדוֹשׁ יִשְׂרָאֵל** וְאֶת ה' לֹא דָרָשׁוּ". 

ה' יציל את בני ישראל מהאיום האשורי באופן נסי והם ימותו "בְּחֶרֶב לֹא אִישׁ" כשהתוצאה תהיה הבנה של בני יהודה את יחסי הכוחות הנכונים. הם יבינו את גדלותו של ה', ביחס לאדם, וממילא יפסיקו לסגוד **למעשה ידיהם**. אפשר לשים לב לסגירת המעגל מתחילת הספר בהקבלה שבין החזרה בתשובה כאן מחטא העבודה זרה ששורשו בגאווה: " כִּי בַּיּוֹם הַהוּא יִמְאָסוּן אִישׁ **אֱלִילֵי כַסְפּוֹ וֶאֱלִילֵי זְהָבוֹ אֲשֶׁר עָשׂוּ לָכֶם יְדֵיכֶם** חֵטְא", לבין תיאור החטא בפרק ב': "וַתִּמָּלֵא אַרְצוֹ אֱלִילִים לְמַעֲשֵׂה יָדָיו יִשְׁתַּחֲווּ לַאֲשֶׁר עָשׂוּ אֶצְבְּעֹתָיו"

 ~ יאיר רהט: **ישעיהו פרק לב – הן לצדק ימלוך מלך**

**א – המלך האידאלי**

בפרקי האפוקליפסה פגשנו את מוטיב ההגנה והמחבוא **מפני זרם המים,** כאשר המגן היה **הקב"ה לבדו** (למשל כה, ד). הנבואה שבפרקנו משתמשת **באותם מושגים** כדי לבטא הפעם את ההגנה שיהווה מנהיג **בשר ודם:** **"וְהָיָה אִישׁ** כְּמַחֲבֵא רוּחַ וְסֵתֶר זָרֶם" (לב, ב). כיצד נגיע למצב שבו אפשר לחזור להנהגה אמינה ויציבה של בשר ודם, הרי מגמת ספר ישעיהו הייתה להכניע את גאוות האדם והנהגתו, ולהדגיש את הנהגת ה' לבדו? התשובה פשוטה: **"הֵן לְצֶדֶק יִמְלָךְ מֶלֶךְ** וּלְשָׂרִים **לְמִשְׁפָּט** יָשֹׂרוּ" – מלך ושרים שיתקנו את ענייני **הצדקה והמשפט** שהוצבו כאתגר המרכזי כבר בתחילת הספר – הם המנהיגים שיובילו למימוש ריאלי של הישועה הפלאית תחת כנפי השכינה, אבל כזו שתבוא על ידי בשר ודם ששומעים בקול דברו של ה'. בפסוקים הללו יש סגירות מעגל נוספות לפרקים ה-ו בישעיהו: בניגוד ל"וְאָזְנָיו הַכְבֵּד **וְעֵינָיו הָשַׁע"** (ו, י) אנחנו שומעים בפרק **"וְלֹא תִשְׁעֶינָה עֵינֵי רֹאִים** וְאָזְנֵי שֹׁמְעִים תִּקְשַׁבְנָה" (לב, ג). ובניגוד ל"הוֹי הָאֹמְרִים לָרַע טוֹב וְלַטּוֹב רָע" (ה, כ) אנחנו שומעים בפרק "לֹא יִקָּרֵא עוֹד לְנָבָל נָדִיב וּלְכִילַי לֹא יֵאָמֵר שׁוֹעַ" (לב, ה). כל זאת, בזכות המנהיג שישים בראש סדר העדיפויות את הצדקה והמשפט: **"הֵן לְצֶדֶק יִמְלָךְ מֶלֶךְ וּלְשָׂרִים לְמִשְׁפָּט יָשֹׂרוּ".**

**ב – מבנה רטורי של השהיה**

בהמשך הפרק אנחנו חוזרים לתוכחה, ושומעים נאום של הנביא אל "הנשים הבוטחות". במאמר המצורף, **ד"ר דורון דן** עומד על שימוש מתוחכם של הנביא **במבנה רטורי של השהיה וכפלי משמעויות** במסגרת הנאום בפסוקים יא-יד. מומלץ לקרוא את הדברים בפנים.

**ג – וברד ברדת היער ובשפלה תשפל העיר**

פסוק קשה להבנה בפרק הוא פסוק י"ט: "וּבָרַד בְּרֶדֶת הַיָּעַר וּבַשִּׁפְלָה תִּשְׁפַּל הָעִיר". מוזמנים לקרוא את פירוש **ר"א מבלגנצי** וכן את מאמרו של **נח חכם** (https://www.daat.ac.il/daat/tanach/achronim/batsoret.htm). נסביר בקצרה את עיקרי הדברים – הפסוקים מתארים את מצבה של העיר השלווה והבטוחה, ופסוק זה מתאר שמרוב ביטחון ושלום העיר יכולה להרשות לעצמה להתרחב גם אל המקומות הנמוכים. בדרך כלל, עיר מעדיפה להתיישב במקום הגבוה ולהתבצר בחומות על המדרון כדי לשמור על קו הגנה משמעותי. בעת הגאולה המתוארת, הביטחון הרב יאפשר לעיר להתרחב גם אל המקומות הנמוכים. נראה שמעבר לפשט המתואר, יש כאן גם נקודה ערכית-סמלית: ישעיהו עוסק באופן נרחב מאוד **בבעיית הגאווה.** בגאולה המתוארת כאן, השפלת העיר והתרחבותה אל המורדות אולי משחקת שני תפקידים: א. תוצאה של הביטחון הרב. ב. הביטחון מתואר דווקא במילים "ירידה והשפלה" – זה ביטחון שלא נובע מגאוות האדם אלא דווקא מהבנתו את מקומו הראוי לו.

‎ ~ יאיר רהט: דורון דן מבנה רטורי של השהיה יא-יד.pdf • ‎13 pages ‎document omitted

 ~ יאיר רהט: **ישעיהו פרק לג – המשך מימוש החזון**

הפרקים הקרובים (עד פרק ל"ה) ממשיכים לתאר את הישועה העתידה ואת יישום הרעיונות התיאולוגיים של ישעיהו דרכה. בפרקנו מופיעים מושגים רבים רבים שמתכתבים עם רעיונות שראינו לאורך הספר. מוזמנים לחזור לפרק, למצוא את המושגים הללו ולנתח אותו דרכם.

נציין **שתי נקודות בולטות:** בפרק הקודם דיברנו על המלך שימלוך **למשפט וצדקה** וכך יוביל את העם לישועה. בפרקנו הרעיון הזה מתרחב לכל אדם ולא רק אל המנהיגים: התיאור "הֹלֵךְ צְדָקוֹת וְדֹבֵר מֵישָׁרִים" (לג, טו) מובא במסגרת משל הנאמר על **האדם הישר** שהוא זה שיזכה לישועה, ולא רק על המנהיג. רעיונות הצדק והמוסר יחלחלו גם אל האנשים הפשוטים. נקודה אחרת מופיעה בסוף הפרק – ירושלים מתוארת כעיר החזקה לעתיד לבוא אבל בתיאור מפתיע "חֲזֵה צִיּוֹן... נָוֶה שַׁאֲנָן **אֹהֶל בַּל יִצְעָן** בַּל יִסַּע יְתֵדֹתָיו לָנֶצַח **וְכָל חֲבָלָיו בַּל יִנָּתֵקוּ"** (לג, כ). התיאור הוא תיאור משונה: מתואר "נווה שאנן" ואנו מצפים לשמוע על עיר חזקה, ואנחנו אכן שומעים על משהו חזק שלא יתפרק: "חבליו לא ינתקו". אבל בעצם, מדובר על אוהל. "אוהל חזק" זה אוקסימורון לכאורה – אוהל הוא סמל הארעיות, והוא מתואר כאן כיציב וחזק. זה ממשיך את הרעיון שראינו בפרק הקודם: ירושלים תהיה בטוחה וחזקה, אבל היא תרד ותשפל. יש כאן מצב אידאלי של **ביטחון יציב וחזק** מצד אחד, ומצד שני **תודעת ארעיות** שמונעת מהאדם השאנן לחזור ולהתפתות לקסמיה של הגאווה והביטחון של האדם בעצמו. הביטחון הוא בה'. מוטיב זה ילווה אותנו גם בפרקים לד-לה בהם נראה ישועה, אבל כזו שמתאפיינת **במדבר,** ואולי זה מזכיר גם את הישועה של יציאת מצרים – שהיא מצד אחד ישועה אבל מצד שני ארץ לא זרועה, בה אין מקום לגאוות האדם, שתלוי לחלוטין בקב"ה.

מוזמנים כאמור לחזור לפרק ולנתח אותו לאור המושגים שכבר פגשנו לאורך הספר. שימו לב למשל לביטויים (ועל מי הם נאמרים ובאיזה הקשר): שודד ובוגד, רוממות, שלל, נשגב ה', משפט וצדקה, כרמל ולבנון, "עתה ארומם", מרומים ומצדות, עמקי שפה, ציון, שופטנו ומחוקקנו, בזזו בז, ועוד רבים.

 ~ Nethanel Lasry: **ישעיהו פרק ל"ד – טבח גדול בארץ אדום**

הנבואה שלנו מתארת את חורבנה המוחלט של אדום. בתחילת הנבואה נראה שמדובר בנבואה כללית שמוסבת על יום ה' שיגיע על כל העמים:  "כִּי קֶצֶף לַה' עַל כָּל הַגּוֹיִם", אך באמצע הנבואה אנחנו מגלים שחרבו של הקב"ה מונפת דווקא על אדום. ככל הנראה אדום מייצגים בנבואה יותר מאשר עם שכן סתמי, ונבואת החורבן עליהם משקפת חורבן כללי של הרשע ושל כל אויבי ה' באשר הם. 

המאבק באדום נזכר בעוד מקומות רבים בתנ"ך: בישעיהו ס"ג ה' יוצא למלחמה נגד אדום, בירמיהו מ"ט מתוארת הפיכת ארצם לשממה באופן שדומה לפרק שלנו, גם ביחזקאל כ"ה הקב"ה מבטיח שיכרית ממנה אדם ובהמה, וכל נבואת עובדיה מופנה כנגד אדום.  

בתנ"ך עצמו יש כמה ביטויים שמלמדים אותנו על מקור השנאה העזה לאדומים, וכיצד זכו להיות ביטוי לרשע באשר הוא. יחזקאל מזכיר את שמחתם של האדומים כאשר בני ישראל גלו מארצם: " כְּשִׂמְחָתְךָ לְנַחְלַת בֵּית יִשְׂרָאֵל עַל אֲשֶׁר שָׁמֵמָה כֵּן אֶעֱשֶׂה לָּךְ שְׁמָמָה תִהְיֶה הַר שֵׂעִיר וְכָל אֱדוֹם כֻּלָּהּ וְיָדְעוּ כִּי אֲנִי ה'" (יחזקאל ל"ה, ט"ו) ובתהלים המשורר מזכיר את חלקם ביום חורבן המקדש: "זְכֹר ה' לִבְנֵי אֱדוֹם אֵת יוֹם יְרוּשָׁלִָם הָאֹמְרִים עָרוּ עָרוּ עַד הַיְסוֹד בָּהּ" (תהלים קלז, ז). שני פסוקים אלו, וספר עובדיה, נכתבו לאחר החורבן ומתארים את חלקם של האדומים בחורבן,  אבל המאבק התחיל קודם לחורבן. כבר עמוס (א, י"א) מתאר מאבק בין ממלכת יהודה לממלכת אדום, שרק התפוצץ והוכרע כשבני יהודה היו חלשים ומוכים בימי החורבן, אז בחרו האדומים לסייע לאויב – במקום להתנהג כמו אחים של בני יהודה, האדומים שמחו במפלתם והסגירו את הפליטים. כנגד המעשים האלו ינקום ה' ויריב את ריב ציון.

 ~ Nethanel Lasry: **ישעיהו פרק ל"ה –  ופדויי ה' ישובון**

כניגוד לפרק הקודם ולשממה שתיעשה בארץ אדום, הנביא מבטיח שהמדבר שחוצץ בין הגלות לבין ארץ יהודה יהפוך למקום פורה ונוח. הנבואה מזכירה שלושה דברים פלאיים שיקרו בחזון העתידי: המדבר יהפוך למקום פורח, בעלי המומים יתרפאו ויהיה מסלול נטול איומים חזרה ל"ארץ הקודש". כל הנסים האלו נועדו להבטיח את הגעתם בשלום ובנוחות של כל גולי ישראל: "וּפְדוּיֵי ה' יְשֻׁבוּן וּבָאוּ צִיּוֹן בְּרִנָּה".  

ניתן לשים לב לכמה הקבלות ניגודיות בין פרק ל"ה שנועדו להדגיש את הברכה המובטחת לבני ישראל: ארץ אדום תהפוך לשממה, וארץ ישראל תפרח ותצמח. הנקם שהיה פורענות לאדומים: " כִּי יוֹם נָקָם לַה'" (לד, ח) הופך לבשורה טובה לעם ישראל: "הִנֵּה אֱ–לֹהֵיכֶם נָקָם יבוא" (לה, ד). אם באדום יצאו נחלי זפת (לד, ט) בישראל יבקעו נחלים בערבה (לה, ו), ובמקום בו היו חיות כמו אלו שיש אצל אדום "וְהָיְתָה נְוֵה תַנִּים חָצִיר לִבְנוֹת יַעֲנָה" (לד, יג) יגדלו בארץ ישראל צמחים: "בִּנְוֵה תַנִּים רִבְצָהּ חָצִיר לְקָנֶה וָגֹמֶא" (לה, ז).

 ~ Nethanel Lasry: **ישעיהו פרקים לו-לז – מסע סנחריב**

ארבעת הפרקים הקרובים (לו-לט) הם פרקים היסטוריים שמתארים את קורותיו של חזקיהו המלך, בעיקר במלחמתו מול אשור. הפרקים מקבילים כמעט לחלוטין לפרקים בספר מלכים ב (יח-כ). הבדלים מסוימים כן קיימים בין מלכים לישעיהו אבל בעיקר בפרקים של מחר (לח-לט).

על אף הדמיון בפרקים הללו בין ישעיהו למלכים, בתור לומדי ספר ישעיהו – הלימוד שלנו היום יכול לקבל אופי מעט אחר. אנחנו יכולים לשים לב לניואנסים חשובים לאורך הסיפור, שבקריאה הרציפה בספר מלכים לא שמנו לב אליהם. רבשקה בנאומו שואל את חזקיהו את שאלת המפתח של ספר ישעיהו: **"מָה הַבִּטָּחוֹן הַזֶּה אֲשֶׁר בָּטָחְתָּ"** (לו, ד) והוא מציע שתי אפשרויות ושולל, מבחינתו, את שתיהן – על מצרים אין לך מה לסמוך משום שהם משענת קנה רצוץ, ועל ה' אין לך מה לסמוך משלושה נימוקים שונים שמביא רבשקה, עיינו בפסוקים.

ראינו לאורך נבואות ישעיהו את ההתמודדות של הנביא עם רצון העם **לרדת למצרים** ולסמוך עליה מבחינה צבאית, ומצד שני את ההדגשה של הנביא **שהביטחון צריך להיות בה' בלבד.** מעצם העובדה שרבשקה בנאומו לירושלים מעלה את האפשרויות השונות ל"על מי בטחת כי מרדת בי", אנחנו יכולים לחוש את המפלגות השונות שהיו בירושלים – ומעניין לראות את ההתייחסות של רבשקה לכל אחת מהן. שימו לב, למשל, שבנאומו של רבשקה אל השרים הוא מעלה את שתי האפשרויות (ביטחון במצרים או ביטחון בה') ואילו בנאומו לעם רבשקה מעלה רק את האפשרות של הביטחון בה'. אולי אפשר להבין מכך שהרצון לקשור ברית עם מצרים היה חטא של השרים בלבד, וזה מסביר כמה מנבואות הביקורת של הנביא שמתמקדות בשכבת ההנהגה והשרים של ירושלים.

נקודות נוספות בהתרחשות הסיפור יושבות על נקודות עומק בספר ישעיהו. ביסוס מעמדה של ירושלים כמרכז הדתי היחיד על ידי חזקיהו היא מהמוטיבים המרכזיים בספר ישעיהו. בנוסף, חזקיהו מתפלל שישועת ה' תוביל להכרת כל העמים במלכות ה': "וְעַתָּה ה' אֱלֹהֵינוּ הוֹשִׁיעֵנוּ מִיָּדוֹ **וְיֵדְעוּ כָּל מַמְלְכוֹת הָאָרֶץ כִּי אַתָּה ה' לְבַדֶּךָ"** (לז, כ). תשובת ה' לחזקיהו על דברי אשור מדגישה את **הגאווה של אשור:** "וַתֹּאמֶר בְּרֹב רִכְבִּי **אֲנִי עָלִיתִי מְרוֹם הָרִים** יַרְכְּתֵי לְבָנוֹן וְאֶכְרֹת קוֹמַת אֲרָזָיו מִבְחַר בְּרֹשָׁיו וְאָבוֹא מְרוֹם קִצּוֹ יַעַר כַּרְמִלּוֹ" (לז, כד), כו), ואשור הם בכלל כגרזן ביד ה': "הֲלוֹא שָׁמַעְתָּ לְמֵרָחוֹק **אוֹתָהּ עָשִׂיתִי מִימֵי קֶדֶם** וִיצַרְתִּיהָ עַתָּה הֲבֵאתִיהָ... וְשִׁבְתְּךָ וְצֵאתְךָ וּבוֹאֲךָ יָדָעְתִּי וְאֵת הִתְרַגֶּזְךָ אֵלָי" (לז, כו-כח). תיאור המצוקה כהריון שלא מוביל ללידה "כִּי בָאוּ בָנִים עַד מַשְׁבֵּר **וְכֹחַ אַיִן לְלֵדָה"** (לז, ג) מזכיר את מצוקת העם בפרק כ"ו **"הָרִינוּ חַלְנוּ כְּמוֹ יָלַדְנוּ רוּחַ"** (כו, יח).

חתימת המענה של הקב"ה מביאה גם היא מוטיבים חשובים שראינו בגאולת ישעיהו: "וְיָסְפָה פְּלֵיטַת בֵּית יְהוּדָה הַנִּשְׁאָרָה **שֹׁרֶשׁ לְמָטָּה** וְעָשָׂה פְרִי לְמָעְלָה" (לז, לא) – מזכיר את "וְיָצָא חֹטֶר מִגֵּזַע יִשָׁי **וְנֵצֶר מִשָּׁרָשָׁיו יִפְרֶה"** וכמובן **"כִּי מִירוּשָׁלִַם תֵּצֵא שְׁאֵרִית וּפְלֵיטָה מֵהַר צִיּוֹן** קִנְאַת ה' צְבָאוֹת תַּעֲשֶׂה זֹּאת" (לז, לב) – כאשר גאולת **השארית בהר ציון** היא מהמוטיבים הראשונים שפגשנו בספר, כמו בפרק ד' למשל.

‎ ~ Nethanel Lasry: בנימין מזר - מסע סנחריב לארץ יהודה.pdf • ‎8 pages ‎<attached: 00001148-בנימין מזר - מסע סנחריב לארץ יהודה.pdf>

 ~ Nethanel Lasry: מצורף מאמרו של **פרופ' בנימין מזר** שסוקר את מסע סנחריב מההיבטים הריאליים וההיסטוריים שלו, תוך התייחסות הן למסופר במקרא והן לידוע לנו מתעודות אשוריות.

 ~ Nethanel Lasry: **ישעיהו פרק ל"ח – ביקש הקב"ה לעשות חזקיהו משיח**

בסיפור בישעיהו, בשונה מהכתוב בספר מלכים, לאחר הרפואה ממחלתו חזקיהו פוצח במזמור שכתוב בסגנון של מזמורי תהלים, בו הוא מודה לקב"ה ומשבח אותו על הרפואה שעשה לו. השיר של חזקיהו, לאחר רפואתו מהמחלה הפרטית שלו, מדגיש את **היעדר** השירה לאחר הנס הלאומי בו ניצלה ירושלים. חז"ל דרשו שחזקיהו היה אמור להיות מלך המשיח, אך בגלל שלא אמר שירה התוכנית לא יצאה לפועל (סנהדרין צד.),  ולמדרש יש תשתית משמעותית בפסוקים. 

בתקופת חזקיהו, ולפני תקופת חזקיהו, ישעיהו נושא נבואות על הגאולה האדירה שתגיע כשה' יתגלה. הוא נושא נבואות על השלום, ועל הצדק והמשפט, ועל המלכות החזקה שתקום. וברור שהתקווה הייתה שכל אלו יגיעו לידי מימוש בידי המלך הצדיק חזקיהו. אך אחת מהנקודות שהודגשו בנבואות ישעיהו הייתה גדלות ה' ושפלות האדם, וההכרה שיכירו בכך עם ישראל וכל העולם. לצורך כך מודגשות בכמה נבואות **השירה** שישירו בני ישראל לאחר ההצלה: למשל "זַמְּרוּ ה' כִּי גֵאוּת עָשָׂה מוּדַעַת זֹאת בְּכָל הָאָרֶץ" (ישעיהו פרק יב, ד-ה) או "הַשִּׁיר יִהְיֶה לָכֶם כְּלֵיל הִתְקַדֶּשׁ  חָג" (ישעיהו פרק ל, כט). 

אך בכל זאת, כאשר הנס קורה בפועל – מלאך ה' מכה את מחנה אשור וירושלים ניצלת, חזקיהו לא ממנף אותו להגדלת שמו של ה' בעולם. הוא לא אומר שירה, והגאולה לא משפיעה את הרושם שהיה ראוי שתשפיע. רק כאשר פוגעים בגופו עצמו, וכאשר הוא נהיה חולה ומתרפא, חזקיהו פוצח בשירה. 

כל הנבואות של ישעיהו נכתבו משום שנצרכו לדורות: הן כוונו מתחילה לדורו של חזקיהו, אך המימוש שלהם נדחה, ומחכה לדור שיזכה לדאוג לכך שיתגשמו בו במלואן.

 ~ Nethanel Lasry: **ישעיהו פרק ל"ט – משלחת מרודך בלאדן**

כהמשך לסיפור המחלה, חזקיהו מקבל את פני המשלחת של מרודך בלאדן מלך בבל. לאחר שהמשלחת הולכת ישעיהו מתנבא נבואת תוכחה ופורענות קשה: "הִנֵּה יָמִים בָּאִים וְנִשָּׂא כָּל אֲשֶׁר בְּבֵיתֶךָ וַאֲשֶׁר אָצְרוּ אֲבֹתֶיךָ עַד הַיּוֹם הַזֶּה בָּבֶל לֹא יִוָּתֵר דָּבָר אָמַר ה':  וּמִבָּנֶיךָ אֲשֶׁר יֵצְאוּ מִמְּךָ אֲשֶׁר תּוֹלִיד יִקָּחוּ וְהָיוּ סָרִיסִים בְּהֵיכַל מֶלֶךְ בָּבֶל". 

**מה החטא של חזקיהו?**

הנס הגדול שהתרחש מחוץ לירושלים עורר ציפיות להתממשות נבואות ישעיהו על עלית מעמדו של הר בית ה' והפצת דרך ה' לכל העמים: "וְהָלְכוּ עַמִּים רַבִּים וְאָמְרוּ לְכוּ וְנַעֲלֶה אֶל הַר ה' אֶל בֵּית אֱלֹהֵי יַעֲקֹב וְיֹרֵנוּ מִדְּרָכָיו וְנֵלְכָה בְּאֹרְחֹתָיו כִּי מִצִּיּוֹן תֵּצֵא תוֹרָה וּדְבַר ה' מִירוּשָׁלִָם" (ישעיהו פרק ב, ג). במקום למנף את הנס להגדלת כבודו של ה' ולהראות למשלחת **את בית ה'**, חזקיהו מגדיל את כבודו שלו, ומראה למשלחת את **בית נכותו** ואת כל אוצרותיו. 

לסיפור שלנו יש מקבילות לסיפור מלכת שבא שמגיעה לבקר את שלמה (מלכים א' פרק י'). שם מלכת שבא אומרת לו **"אֵת כׇּל אֲשֶׁר** הָיָה עִם לְבָבָהּ" ושלמה מצליח להשיב לחידותיה: **"לֹא הָיָה דָבָר נֶעְלָם** מִן הַמֶּלֶךְ אֲשֶׁר לֹא הִגִּיד לָהּ", ואצלנו בסיפור חזקיהו מראה למשלחת הבבלית **"אֵת כׇּל אֲשֶׁר** נִמְצָא בְּאֹצְרֹתָיו **לֹא הָיָה דָבָר** אֲשֶׁר לֹא הֶרְאָם חִזְקִיָּהוּ בְּבֵיתוֹ וּבְכׇל מֶמְשַׁלְתּוֹ. בסיפור מלכת שבא היא מגיעה לראות את חכמת שלמה, אבל עד סוף הסיפור מגיעה לברך את ה': **"יְהִי ה' אֱ–לֹהֶיךָ בָּרוּך**ְ אֲשֶׁר חָפֵץ בְּךָ לְתִתְּךָ עַל כִּסֵּא יִשְׂרָאֵל", אך בסיפור חזקיהו והמשלחת הבבלית ההזדמנות הוחמצה. 

**אין מוקדם ומאוחר:** מחישובי הזמנים בתנ"ך עצמו (15 שנה לפני מות חזקיהו) ומהארכיאולוגיה (זמן נפילתו של מרודך בלאדן) נראה ששני הפרקים ל"ח ול"ט התרחשו **לפני** המצור של אשור על ירושלים. שינוי זה של ישעיהו, שכתב את ספרו שלא על פי הסדר הכרונולוגי, דורש מאיתנו להבין מה הייתה הסיבה לשינוי, ואני מציע שהמטרה שלו היא לגרום לנו לקרוא את הסיפורים על רקע הנצחון הנסי של מלאך ה' על אשור ופספוס ההזדמנויות הכרוכות בו.

 ~ Nethanel Lasry: **ישעיהו פרק מ – נחמו נחמו עמי**

אנחנו נכנסים היום בשעה טובה לחלקו השני של ספר ישעיהו, שבמובנים מסוימים שונה מאוד מהחלק שלמדנו עד כה. חלק מההבדלים הללו קשורים לדיון בשאלת "ישעיהו השני" (ראו הודעה נפרדת בנושא). הפרק של היום הוא גם הפטרת "שבת נחמו", הראשונה בשבע הפטרות הנחמה שאחר תשעה באב, ואכן מאפיין משמעותי של הפרקים אותם אנו פותחים היום הוא היותם פרקי נחמה שעוסקים רבות בגאולה. 

פרק מ' פותח בקריאה ברורה לנחמה ובהכנות להתגלות ה': "נַחֲמוּ נַחֲמוּ עַמִּי יֹאמַר אֱלֹהֵיכֶם... קוֹל קוֹרֵא בַּמִּדְבָּר פַּנּוּ דֶּרֶךְ ה' יַשְּׁרוּ בָּעֲרָבָה מְסִלָּה לֵאלֹהֵינוּ". חלק מהמוטיבים כאן מתחברים למוטיבי גאולה שאנו מכירים מישעיהו. כך למשל **הכנת המסילה להתגלות ה'** מזכירה את הכנת המסילה לבני ישראל שיתקבצו (יא, טז), והפסוק הבא "כָּל גֶּיא יִנָּשֵׂא **וְכָל הַר וְגִבְעָה יִשְׁפָּלוּ** וְהָיָה הֶעָקֹב לְמִישׁוֹר וְהָרְכָסִים לְבִקְעָה" (מ, ד) מזכיר את תיאורי יום ה' שכוללים את השפלת סמלי הגאווה.

מעבר לתיאור גאולה, הפרק שלנו מכיל **עיסוק רב בתיאולוגיה.** הוא עושה זאת דרך שימוש בכלים ספרותיים רבים כמו **ביטוי חוזר** (שימו לב למשל לשימוש הכפול בביטוי "יבש חציר נבל ציץ" או לשימוש הכפול ב"זרועו"), **שאלה חוזרת** (שימו לב לשאלה "אל מי תדמיון א-ל" ולשימושיה השונים בפרק) **ושאלות רטוריות.** 

במסגרת העיסוק התיאולוגי בפרק, נמצאים במוקד שני נושאים. הראשון הוא עיסוק בהיות ה' **בורא העולם.** הנבואה קוראת לבני האדם ושואלת אותם מי יכול להתיימר לדעת את דרכי ה' בבריאת העולם: "מִי מָדַד בְּשָׁעֳלוֹ מַיִם וְשָׁמַיִם בַּזֶּרֶת תִּכֵּן וְכָל בַּשָּׁלִשׁ עֲפַר הָאָרֶץ וְשָׁקַל בַּפֶּלֶס הָרִים וּגְבָעוֹת בְּמֹאזְנָיִם" (מ, יב). הנושא השני הוא עיסוק בהיות ה' **משגיח על העולם ומנהיגו,** בשאלה שמגיעה מיד אחר כך "מִי תִּכֵּן אֶת רוּחַ ה' **וְאִישׁ עֲצָתוֹ יוֹדִיעֶנּוּ:** אֶת מִי נוֹעָץ וַיְבִינֵהוּ **וַיְלַמְּדֵהוּ בְּאֹרַח מִשְׁפָּט** וַיְלַמְּדֵהוּ דַעַת וְדֶרֶךְ תְּבוּנוֹת יוֹדִיעֶנּוּ" (מ, יג-יד).

כפל הנושאים הזה חוזר פעם נוספת בפרק. מצד אחד, הקריאה לשים לב לנפלאות הבריאה: "שְׂאוּ מָרוֹם עֵינֵיכֶם וּרְאוּ **מִי בָרָא אֵלֶּה"** (מ, כו) – על גודלה ופאר וההדר שבה. אבל הדגשת פארו וגודלו של ה' כבורא העולם יכולה לגרום לאדם להרגיש קטן מדי, ולחשוב שמעשיו לא מעניינים את הקב"ה. כנגד זה אומר הנביא: "לָמָּה תֹאמַר יַעֲקֹב וּתְדַבֵּר יִשְׂרָאֵל **נִסְתְּרָה דַרְכִּי מֵה' וּמֵאֱלֹהַי מִשְׁפָּטִי יַעֲבוֹר"** (מ, כז) – ה' מתעסק בבריאת גרמי השמים אבל גם בנתינת כוח לאנשים פשוטים: "נֹתֵן לַיָּעֵף כֹּחַ וּלְאֵין אוֹנִים עָצְמָה יַרְבֶּה" (מ, כט).

ונראה, ששני הנושאים הללו, הבריאה של העולם על גודלו והנהגתו לפרטיו – על המתח שביניהם – עומדים בתשתית שני הנושאים החשובים ביותר בישעיהו. מצד אחד, הכנעת גאוות האדם, שקשורה להפנמה שה' הוא בורא העולם והשולט בו. ומצד שני, הדרישה מן האדם להנהיג את החברה שסביבו בצדקה ומשפט, דרישה שנובעת באופן ישיר מעובדת היות ה' מנהיג את עולמו בצדקה ומשפט, על הירידה לפרטים שבדבר. ואולי ה' אומר לנו: כשם שהנהגתי את העולם לפרטיו אינה פוגמת בכבודי, כך אתם תיזהרו שלא להימנע מלעזור לאנשים מסכנים ופשוטים בגלל שאתם חושבים את עצמכם ב"מעמד גבוה" יותר. אם ה' עוזר לחלשים, ודאי שגם אתם יכולים ונדרשים לכך.

 ~ Nethanel Lasry: **ישעיהו פרק מא – ויכוח עם הגוים**

נושא תיאולוגי נוסף שנדון בפרקים ולא הזכרנו אותו בדברים על פרק מ', הוא המאבק בעבודה זרה. הפרק שלנו פותח בהזמנה לגוים לניהול ויכוח מסודר על אמונתם: "הַחֲרִישׁוּ אֵלַי אִיִּים וּלְאֻמִּים יַחֲלִיפוּ כֹחַ יִגְּשׁוּ אָז יְדַבֵּרוּ יַחְדָּו לַמִּשְׁפָּט נִקְרָבָה" (מא, א). במהלך הפרק הקודם, הפרק הנוכחי וגם בהמשך הפרקים – נראה ויכוח מפורט בין הנביא לבין המאמינים בפסלים ובאלילים. אם במהלך הספר ראינו את השאיפה של הנביא להכרה אוניברסלית במלכות ה', הפרקים הקרובים עוברים לעבוד במישור הזה באופן ישיר, ולנהל ויכוח מול התפיסות האליליות, לכאורה במטרה לקרב את הגוים תחת כנפי השכינה (אפשרות אחרת: הויכוח מול העבודה הזרה הוא מול אליליות שמתרבה בתוך ממלכת יהודה פנימה; זה קשור כמובן לשאלה מתי נאמרו הפרקים הללו, שאלה שעוד נעסוק בה בע"ה).

הפסוקים משתמשים באמצעים רטוריים רבים כדי להגחיך את האלילות. כך למשל מתואר הניסיון הנואל של יוצרי הפסל להפוך את הפסל לדבר בר-קיימא: **"וַיְחַזְּקֵהוּ בְמַסְמְרִים** לֹא יִמּוֹט" (מא, ז), וכנגד זה נמצא עמ"י שגם אותו **מחזקים** אבל בחיזוק אמיתי ויציב על ידי ה', "כִּי אֲנִי ה' אֱלֹהֶיךָ **מַחֲזִיק יְמִינֶךָ** הָאֹמֵר לְךָ אַל תִּירָא אֲנִי עֲזַרְתִּיךָ" (מא, יג).

בשלב הבא, הנביא מזמין את המאמינים עמם הוא מתווכח **למבחן.** בואו נראה האם אתם יודעים לצפות את העתידות: "קָרְבוּ רִיבְכֶם יֹאמַר ה'... יַגִּישׁוּ **וְיַגִּידוּ לָנוּ אֵת אֲשֶׁר תִּקְרֶינָה"** (מא, כא-כב) – כך נדע שבאלילותכם יש משהו: "הַגִּידוּ הָאֹתִיּוֹת לְאָחוֹר **וְנֵדְעָה כִּי אֱלֹהִים אַתֶּם"** (מא, כג). הדברים קשורים כמובן גם לנאמר בפרק הקודם – מי יוכל לדעת את הנעשה בבריאת העולם? הן **ידיעת הראשית** והן **ידיעת האחרית** שמורות **לקב"ה בלבד.** הגוים כמובן לא עומדים במבחן, והנביא מסכם: "וְאֵרֶא וְאֵין אִישׁ וּמֵאֵלֶּה וְאֵין יוֹעֵץ וְאֶשְׁאָלֵם וְיָשִׁיבוּ דָבָר: הֵן כֻּלָּם אָוֶן אֶפֶס מַעֲשֵׂיהֶם רוּחַ וָתֹהוּ נִסְכֵּיהֶם" (מא, כח-כט).

העמדת המבחן על הגדת עתידות איננה מקרית. בפרק שלנו ובפרקים הקרובים נראה שזו בדיוק הבשורה של הנביא – תיאור העתידות. כבר הפרק שלנו רומז לאיזשהי התרחשות שעתידה להיות: "מִי הֵעִיר מִמִּזְרָח צֶדֶק יִקְרָאֵהוּ לְרַגְלוֹ יִתֵּן לְפָנָיו גּוֹיִם..." (מא, ב) וכן "הַעִירוֹתִי מִצָּפוֹן וַיַּאת מִמִּזְרַח שֶׁמֶשׁ יִקְרָא בִשְׁמִי" (מא, כה) פסוקים שאולי רומזים להתרחשות עתידית, שעוד נראה את העיסוק בה בפרקים הקרובים.

 ~ Nethanel Lasry: חלקו השני של ספר ישעיהו, פרקים מ-סו, עורר בדורות האחרונום דיון נרחב במחקר המקרא, תחת הכותרת "ישעיהו השני". הטענה היא שחלק זה של הספר לא נכתב על ידי ישעיהו אלא על ידי נביא מאוחר, בהתבסס על כמה טענות:

1. חלק זה של הספר שונה משמעותית בסגנונו ובאופיו מן החלק הראשון.
2. הכותרת של ספר ישעיהו מתארכת את נבואותיו לתקופת המלכים עוזיהו עד חזקיהו. חלקו הראשון של הספר נחתם בנספח היסטורי על ימי חזקיהו, ממש כמו ספר ירמיהו שנחתם בפרק של נספח היסטורי, ולכן מסתבר לומר שכאן נחתם הספר.
3. חלקו השני של ישעיהו מתייחס לגלות בבל וקורא לגאולה ממנה, ואף מזכיר את כורש מלך פרס בשמו. מסתבר שנבואות אלה נאמרו בזמן גלות בבל, ולא בתקופה שמוקדמת לכך במאתיים שנה, קודם לידתו של כורש. 

בסרטון המצורף, דנים **הרב יעקב מדן והרב אמנון בזק** בסוגיה זו. ראשית, האם יש בעיה תאולוגית להכיר בטענת המחקר על כך שחלק מספר ישעיהו נכתב על ידי נביא אחר? ובנוסף, האם טענות אלה משכנעות דיין או שניתן להביא כנגדן טענות אחרות שיראו דווקא על דמיון בין שני חלקי הספר, ויסבירו מדוע סגנונו משתנה במובנים מסוימים.

הרב מדן מצדד בעמדה שספר ישעיהו כולו הוא ספר אחד, והוא מסביר באופן יצירתי את אזכורו של כורש ואת אופיים של פרקים אלה. ואילו הרב בזק יסביר מדוע, למרות שהפרקים נכתבו על ידי נביא אחר, הם צורפו לבסוף לכדי ספר אחד.

האזנה מומלצת!


https://youtu.be/plD-YMqL_-Y

 ~ Nethanel Lasry: **ישעיהו פרק מ"ב – הראשונות הנה באו וחדשות אני מגיד**

לנבואות הנחמה יש שתי מטרות מרכזיות שחוזרות לאורך הפרקים. המטרה הפשוטה היא מעשית – לגרום לבני ישראל לעזוב את הבית בבל, לצאת לדרך, ולעלות לארץ ישראל. יתכן שהמטרה השניה היא דווקא חשובה יותר והיא תפיסתית – ה' רוצה שבני ישראל יבינו מי שולח להם את הנחמה. 

הרעיון המרכזי שחורז כמעט את כל ספר ישעיהו הוא המאבק בגאווה והחתירה להפנמת עליונותו של הקב"ה. בחלק הראשון של ספר ישעיהו המאבק הזה היה מאבק שמופנה לאומה שאיום החורבן מתנוסס מעליה והנביא מציע לה אפשרות לתיקון וישועה. בחלק השני שהתחלנו ללמוד אתמול, הנביא פונה לאומה שכבר חרבה ויצאה לגלות, ומציע לה נתיב לגאולה. בשני המקרים מה שנדרש מעם ישראל הוא זהה: להבין שמי שמעניק את הישועה הוא ה', שהוא זה שמנהל את ההיסטוריה ואת ההתרחשויות בה, ושאין מה לסמוך על כוח אנושי או להתרשם מכוח אנושי. 

בדיחה מפורסמת מספרת על יהודי שחיפש חניה בתל אביב במשך שעה, וביאושו הבטיח לקב"ה שאם ימצא, יתן 500 ש"ח לצדקה. בעודו מדבר הוא רואה מכונית יוצאת ממקומה ומפנה לו מקום חניה, והוא ממהר לפנות כלפי מעלה ואומר "לא חשוב, הסתדרתי לבד". אנחנו רוצים לוודא שבני ישראל לא יפלו באותה טעות, ולכן ה' לא ממהר לגאול אותם וקודם מסביר: הגאולה שתגיע – ממני היא תגיע. 

ההנגדה בין יכולתו של הקב"ה לספר לנביאיו את מה שעתיד לקרות, לעומת העבודה זרה שלא מסוגלת לכך, חוזר הרבה בספר בביטוי "הראשונות": " אֲנִי ה' הוּא שְׁמִי וּכְבוֹדִי לְאַחֵר לֹא אֶתֵּן וּתְהִלָּתִי לַפְּסִילִים: **הָרִאשֹׁנוֹת הִנֵּה בָאוּ** וַחֲדָשׁוֹת אֲנִי מַגִּיד **בְּטֶרֶם תִּצְמַחְנָה אַשְׁמִיעַ אֶתְכֶם"**. וגם בפרק הבא: " כָּל הַגּוֹיִם נִקְבְּצוּ יַחְדָּו וְיֵאָסְפוּ לְאֻמִּים **מִי בָהֶם יַגִּיד זֹאת וְרִאשֹׁנוֹת יַשְׁמִיעֻנוּ יִתְּנוּ עֵדֵיהֶם** וְיִצְדָּקוּ וְיִשְׁמְעוּ וְיֹאמְרוּ אֱמֶת:  **אַתֶּם עֵדַי נְאֻם ה'** וְעַבְדִּי אֲשֶׁר בָּחָרְתִּי לְמַעַן תֵּדְעוּ וְתַאֲמִינוּ לִי וְתָבִינוּ **כִּי אֲנִי הוּא לְפָנַי לֹא נוֹצַר אֵל וְאַחֲרַי לֹא יִהְיֶה"** (ישעיהו פרק מג, ט-י)

וכמו בחלק הראשון של ספר ישעיהו, גם כאן הגאולה תהיה שלימה רק אם המסר יופנם, ובני ישראל ירוממו את שמו של ה' ויגידו שירה: "שִׁירוּ לַה' שִׁיר חָדָשׁ תְּהִלָּתוֹ מִקְצֵה הָאָרֶץ יוֹרְדֵי הַיָּם וּמְלֹאוֹ אִיִּים וְיֹשְׁבֵיהֶם".

 ~ Nethanel Lasry: **ישעיהו פרק מ"ג – כי תעבור במים איתך אני**

יחד עם מטרת הנבואה שהזכרנו בפרק הקודם – הגדלת שמו של ה' – הנבואה מעודדת את בני ישראל שחוששים לצאת לדרך ולממש את הגאולה. אם היום קשה לעלות לארץ, כנראה שבאותה תקופה היה קשה עוד יותר. בני ישראל נדרשים לצאת לדרך קשה ומסוכנת, רצופת אויבים וסכנות, טבעיות ואנושיות. למול כל הסכנות האלה הקב"ה מפציר: "אַל תִּירָא כִּי גְאַלְתִּיךָ", ומתחייב: "כִּי תַעֲבֹר בַּמַּיִם אִתְּךָ אָנִי וּבַנְּהָרוֹת לֹא יִשְׁטְפוּךָ כִּי תֵלֵךְ בְּמוֹ אֵשׁ לֹא תִכָּוֶה וְלֶהָבָה לֹא תִבְעַר בָּךְ". 

כהמחשה לגודל הנס ולמידת ההשגחה שתלווה את העולים לארץ ישראל, הנבואה מזכירה את יציאת מצרים וקריעת ים סוף: "כֹּה אָמַר ה' הַנּוֹתֵן בַּיָּם דָּרֶךְ וּבְמַיִם עַזִּים נְתִיבָה:  הַמּוֹצִיא רֶכֶב וָסוּס חַיִל וְעִזּוּז יַחְדָּו יִשְׁכְּבוּ בַּל יָקוּמוּ דָּעֲכוּ כַּפִּשְׁתָּה כָבוּ" והקב"ה מתחייב שכמו אז כן היום, המסע במדבר ילווה בהשגחתו: " הִנְנִי עֹשֶׂה חֲדָשָׁה עַתָּה תִצְמָח הֲלוֹא תֵּדָעוּהָ אַף אָשִׂים בַּמִּדְבָּר דֶּרֶךְ בִּישִׁמוֹן נְהָרוֹת". 

גם ירמיהו מתאר את הגאולה העתידית כגאולה שתתעלה מעל גאולת מצרים: "לָכֵן הִנֵּה יָמִים בָּאִים נְאֻם ה' וְלֹא יֵאָמֵר עוֹד חַי ה' אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם:  כִּי אִם חַי ה' אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ צָפוֹן וּמִכֹּל הָאֲרָצוֹת אֲשֶׁר הִדִּיחָם שָׁמָּה וַהֲשִׁבֹתִים עַל אַדְמָתָם אֲשֶׁר נָתַתִּי לַאֲבוֹתָם" (ירמיהו טז, יד-טו). סיפור יציאת מצרים חרוט בליבם של בני ישראל בכל הדורות, כסיפור על גאולה ניסית ועל טבעית שאין למעלה ממנה, ואמור לגרום לדור הגאולה להתפעם ולהתרגש מהגאולה שגם הם עומדים לזכות לה.

 ~ Nethanel Lasry: **ישעיהו פרק מד – מי יצר אל לבלתי הועיל**

פתיחת הפרק שלנו משתמשת בשמות "יעקב" ו"ישראל" לתאר את הזדהותם העתידית של בני ישראל עם ה' ועם זהותם כבני יעקב: "זֶה יֹאמַר לַה' אָנִי וְזֶה יִקְרָא בְשֵׁם יַעֲקֹב וְזֶה יִכְתֹּב יָדוֹ לַה' וּבְשֵׁם יִשְׂרָאֵל יְכַנֶּה" (מד, ה), ונראה שיש בכך סגירת מעגל והשלמה לנאמר בתחילת הספר על המצב העגום שבו בני ישראל מתכחשים להיותם בני יעקב ושמותיהם כשמות נכרים: "כִּי נָטַשְׁתָּה עַמְּךָ בֵּית יַעֲקֹב כִּי מָלְאוּ מִקֶּדֶם וְעֹנְנִים כַּפְּלִשְׁתִּים וּבְיַלְדֵי נָכְרִים יַשְׂפִּיקוּ" (ב, ו).

בהמשך הפרק הנביא ממשיך במסה מפורטת כנגד העבודה הזרה, ודומה שפרקנו מייצג את אחת המסות המפורטות והשנונות שבמקרא כנגד האלילות. הפרק מתאר בפרוטרוט את התהליך שבו האדם בונה לו את פסלו. כבר הביטוי **"יוצרי פסל"** מניח לעג למודל האלילי, שהרי השימוש המקביל בשורש "יצר" יהיה כמובן הפוך: "כֹּה אָמַר ה' גֹּאֲלֶךָ וְיֹצֶרְךָ מִבָּטֶן" (מד, כא) – ה' הוא בוראנו ויוצרנו, ומה אירונית היא אמונה שבה האדם סוגד לאל שהוא בעצמו יצר.

הפסוקים מתארים את תהליך ייצור הפסל: "נָטָה קָו יְתָאֲרֵהוּ בַשֶּׂרֶד יַעֲשֵׂהוּ בַּמַּקְצֻעוֹת וּבַמְּחוּגָה יְתָאֳרֵהוּ" ומציינים שלמעשה הפסל נעשה בדמות האדם: "וַיַּעֲשֵׂהוּ **כְּתַבְנִית אִישׁ"** (ושימו לב אל ההקבלה הניגודית – בפרשיית הבריאה שלנו זה הפוך: האדם נברא בצלמו של ה'). פסגת הלעג בפרק באה בתיאור הבא: האדם כורת ארזים כדי לעצב מהם פסל, וגם כדי להשתמש באש לצרכי חימום ובישול: "חֶצְיוֹ שָׂרַף בְּמוֹ אֵשׁ עַל חֶצְיוֹ בָּשָׂר יֹאכֵל יִצְלֶה צָלִי וְיִשְׂבָּע אַף יָחֹם וְיֹאמַר הֶאָח חַמּוֹתִי רָאִיתִי אוּר: **וּשְׁאֵרִיתוֹ לְאֵל עָשָׂה לְפִסְלוֹ** יִסְגָּד לוֹ וְיִשְׁתַּחוּ וְיִתְפַּלֵּל אֵלָיו **וְיֹאמַר הַצִּילֵנִי כִּי אֵלִי אָתָּה"** (מד, יז) - אל אותו חומר גלם בו האדם משתמש לצרכיו השונים, הוא גם סוגד ומתפלל.

לאור פרקנו והוויכוח שמשתקף ממנו אל מול התפיסה האלילית, מעניין לשאול מהי התפיסה האלילית הממשית שעמדה כנגד הנביא. הרמב"ם **במורה נבוכים** (א, לו) טוען שאף תפיסה אלילית לא באמת חשבה שהפסל ברא את השמים ואת הארץ: "ולא דמה מעולם כלל מן העובדים... שהצורה אשר יעשה מן המתכת או מן האבנים והעצים... הוא אשר בראה השמים והארץ והיא הנהיגם". מנגד, מדבריו הלועגים של ישעיהו אל האלילות נובע שהוא אכן יוצא נגד תפיסה שמייחסת כוחות אלוהיים לפסלים הממשיים שהאדם יצר. מהי הייתה התפיסה האלילית המדויקת במזרח הקדום – זה נושא למחקר רחב יותר. אבל אם נניח שדברי הרמב"ם מתארים נכוחה את המציאות מולה עומד ישעיהו, אזי הנבואה מקבלת משמעות מעניינת. ייתכן שהנביא אכן עומד מול עובדי אלילים שמודעים לכך שהפסל הוא יציר כפיהם אבל רואים בו משמעות סמלית או מתווכת אל אלים מופשטים יותר. ואל מול תפיסה זו, הנביא בוחר לצאת בצורה נלעגת ומגחיכה, ובעצם הוא אומר להם: השימוש בסמלים ובמתווכים בפניה אל כוח עליון – כמוהו כייחוס כוח ממשי אל אותם פסלים. זו אמירה מרתקת: הנביא עומד אל מול האדם, שמשתוקק אל האינסוף ומתקשה בפניה אליו ומחפש תיווך וכתובת ממשית ופשוטה להיאחז בה בדמות אלים אנושיים ומוקטנים או באמצעות פסלים. הנביא מציב בפניו מראה ואומר לו שהניסיון לפנות לאל ממשי ומוגשם בעצם מאבד את כל הרעיון של הפניה לא-ל: יוצא שהאדם כבר סוגד ליציר כפיו ולחומרים בהם הוא משתמש לצרכיו היומיומיים. אל מול זה, פונים בני ישראל אל בורא העולם, יוצרם וגואלם: "כֹּה אָמַר ה' גֹּאֲלֶךָ וְיֹצֶרְךָ מִבָּטֶן אָנֹכִי ה' עֹשֶׂה כֹּל נֹטֶה שָׁמַיִם לְבַדִּי רֹקַע הָאָרֶץ מֵאִתִּי" (מד, כד) – ומתקשרים עמו באופן ישיר.

הרעיונות שהעלנו כאן הם רק בבחינת פתיחת מחשבות והצפת הדיון בנושא, שהוא כמובן רחב יותר. יש כאן מקום רב נוסף לעיון ולימוד. קודם כל בשאלת הבנת התפיסה האלילית במזרח הקדום. ובשלב שני, לאור הבנת התפיסה האלילית נגדה המקרא יוצא – חידוד נקודת החידוש של אמונת הייחוד ומשמעותה עבור האדם.

 ~ Nethanel Lasry: **ישעיהו פרק מה – כורש**

בסוף הפרק הקודם מתוארת גדולת ה', "הָאֹמֵר לַצּוּלָה חֳרָבִי וְנַהֲרֹתַיִךְ אוֹבִישׁ" (מד, כז) ולאחריו מובא פסוק נוסף הפותח באותה מילה, "האומר" – "הָאֹמֵר לְכוֹרֶשׁ רֹעִי וְכָל חֶפְצִי יַשְׁלִם" (מד, כח) – כביכול רק כחלק מרצף תיאור גדולת ה', נכנס כאן לפרק מידע חדש ודרמטי – הנביא חושף את שמו של כורש, שמיועד להיות שליח ה' לבניין ירושלים: "וְלֵאמֹר לִירוּשָׁלִַם תִּבָּנֶה וְהֵיכָל תִּוָּסֵד". לאחר שבפרקים הקודמים הנביא דיבר באריכות על יכולתו של הקב"ה לגלות את העתיד להתרחש, אנחנו שומעים נבואה קונקרטית על העתיד: מובא כאן שמו של מנהיג שעתיד להוביל לבניין ירושלים. 

פרק מה מציג את הנבואה על כורש בצורה מסודרת יותר: "כֹּה אָמַר ה' לִמְשִׁיחוֹ לְכוֹרֶשׁ אֲשֶׁר הֶחֱזַקְתִּי בִימִינוֹ לְרַד לְפָנָיו גּוֹיִם וּמָתְנֵי מְלָכִים אֲפַתֵּחַ" (מה, א) כורש הוא מנהיג מיועד על ידי ה' (והוא אף מכונה כאן "משיחו"!) שעתיד לקבל את השליטה על גוים ומלכים. כל זאת למען עם ישראל (מה, ד), ומתוך מגמה של הכרת כורש בגדולת ה': "לְמַעַן תֵּדַע כִּי אֲנִי ה' הַקּוֹרֵא בְשִׁמְךָ אֱלֹהֵי יִשְׂרָאֵל" (מה, ג). בתחילתו, ספר ישעיהו עסק בהתמודדות עם המעצמה אשור, שגם היא הייתה שליח ביד ה' – אבל לא הכירה בכך אלא התפארה בכוחה שלה. כאן מתואר מצב שבו כורש, מנהיג המעצמה החדשה – מכיר בהיותו שליח ה' וקורא בשמו. 

בספר עזרא אנחנו רואים שהדברים הללו אכן מתממשים בהצהרת כורש הידועה: "כֹּה אָמַר כֹּרֶשׁ מֶלֶךְ פָּרַס כֹּל מַמְלְכוֹת הָאָרֶץ נָתַן לִי ה' אֱלֹהֵי הַשָּׁמָיִם וְהוּא פָקַד עָלַי לִבְנוֹת לוֹ בַיִת בִּירוּשָׁלִַם אֲשֶׁר בִּיהוּדָה" (עזרא א, ב) – כורש כאן מכיר במלכות ה', ומתוך כך פונה ליהודה ומאשר ליהודים לעלות לארץ ולבנות את ירושלים. האמנם היה כורש צדיק כה גדול? עיון בממצא המרתק **גליל כורש** (מוזמנים לעיין: https://lib.cet.ac.il/pages/item.asp?item=10620) חושף לנו הצהרה דומה מאוד שניתנה לבבלים, ואם כן את מדיניותו של כורש ניתן להבין לא כצדיקות גדולה והכרה בה' אחד, אלא כחלק ממדיניות פוליטית של הכלה וסובלנות דתית לאמונות העמים שתחת שלטונו. מה משמעות הדברים ביחס להבנת פרקנו? נשאיר את הדברים כשאלה למחשבה.

 ~ Nethanel Lasry: **ישעיהו פרק מו — אני אסבול ואמלט** 

הנביא ממשיך בלעג הציני לאלילות, ומנגיד בין האלילים חסרי היכולת לקב"ה שהוא כל יכול. 

לאלילים יש גוף, אבל אין להם את היכולת לזוז (ראו גם "רגליהם ולא יהלכו" בתהלים קט"ו), ולכן הם זקוקים לעזרה של אלו שעובדים אותם, שישאו אותם וידאגו להם: **"יִשָּׂאֻהוּ** עַל־כָּתֵף **יִסְבְּלֻהוּ** וְיַנִּיחֻהוּ תַחְתָּיו וְיַעֲמֹד מִמְּקוֹמוֹ לֹא יָמִישׁ". לעומת מערכת היחסים הזו בין עובדי האלילים ואליליהם, אצלנו זה בדיוק הפוך — לא אנחנו נושאים את הקב"ה, אלא הוא זה שנושא אותנו, והוא זה שדואג לנו מילדות ועד זקנה: "שִׁמְעוּ אֵלַי בֵּית יַעֲקֹב וְכָל־שְׁאֵרִית בֵּית יִשְׂרָאֵל הַעֲמֻסִים מִנִּי־בֶטֶן **הַנְּשֻׂאִים** מִנִּי־רָחַם׃ וְעַד־זִקְנָה אֲנִי הוּא וְעַד־שֵׂיבָה אֲנִי **אֶסְבֹּל** אֲנִי עָשִׂיתִי וַאֲנִי **אֶשָּׂא** וַאֲנִי **אֶסְבֹּל** וַאֲמַלֵּט". 

גם בפרק שלנו הנביא מזכיר את יכולתו של ה' לתאר מה יקרה כהוכחה לשליטתו בהיסטוריה, ולהבטחה שכמו שדבריו התקיימו עד עכשיו כך ימשיכו להתקיים, ומסיים בקריאה לעקשנים שבבני ישראל להבין שתשועתו מגיעה בקרוב: "שִׁמְעוּ אֵלַי אַבִּירֵי לֵב הָרְחוֹקִים מִצְּדָקָה׃ קֵרַבְתִּי צִדְקָתִי לֹא תִרְחָק וּתְשׁוּעָתִי לֹא תְאַחֵר וְנָתַתִּי בְצִיּוֹן תְּשׁוּעָה לְיִשְׂרָאֵל תִּפְאַרְתִּי"

 ~ Nethanel Lasry: **ישעיהו פרק מ"ז – רדי ושבי על עפר בתולת בת בבל**

הנביא עוצר מרצף הבטחות הגאולה ועובר לדבר על הצד שהשני של המטבע – נבואת פורענות על בבל. לנבואה יש מוטיבים דומים לנבואות שכבר פגשנו על בבל ועל אשור בחלק הראשון של ספר ישעיהו (י"ג, י"ד): בבל החזקה מתגאה וחושבת שתעמוד לעד, היא לא מבינה שכוחה ניתן לה מאת ה' ומתאכזרת לעם ישראל יותר משהייתה אמורה. כמו בנבואות האלה גם כאן ההשלכות יהיו מפלה מאת ה'. 

נקודה שייחודית בנבואה הזו,  הוא הלעג לבטחונם של הבבלים באלילים ובחוזים: "עִמְדִי נָא בַחֲבָרַיִךְ וּבְרֹב כְּשָׁפַיִךְ בַּאֲשֶׁר יָגַעַתְּ מִנְּעוּרָיִךְ אוּלַי תּוּכְלִי הוֹעִיל אוּלַי תַּעֲרוֹצִי:  נִלְאֵית בְּרֹב עֲצָתָיִךְ יַעַמְדוּ נָא וְיוֹשִׁיעֻךְ הֹבְרֵי שָׁמַיִם הַחֹזִים בַּכּוֹכָבִים מוֹדִיעִם לֶחֳדָשִׁים מֵאֲשֶׁר יָבֹאוּ עָלָיִךְ" אותם כשפים לא יוכלו להושיע לה, ואותם חוזים לא באמת יודעים את מהלך ההיסטוריה – בשונה מה' ומנביאיו. הנקודה הזו מודגשת כאן כחלק מהמהלך הכללי בפרקים האחרונים – המאבק באלילות וההבנה שרק ה' מנהל את ההיסטוריה ומסוגל להודיע מראש מה יתרחש. 

הנבואה כתובה בהתייחסות בולטת למגילת איכה, ואפשר לזהות רצף משמעותי של הקבלות. אזכיר מקצתם, ומוזמנים לחפש הקבלות נוספות: בבל מכונה "בתולת בת בבל" כמו שציון מכונה "בתולת בת יהודה" (איכה א, ט"ו) או "בתולת בת ציון" (איכה ב, י"ג), ראיית הערווה בפסוק ג': "תִּגָּל עֶרְוָתֵךְ גַּם תֵּרָאֶה" מקבילה ל"כׇּל מְכַבְּדֶיהָ הִזִּילוּהָ כִּי **רָאוּ עֶרְוָתָהּ"** (איכה א, ט) והפסוק "לֹא שַׂמְתְּ אֵלֶּה עַל לִבֵּךְ **לֹא זָכַרְתְּ אַחֲרִיתָהּ"** מקביל ל"טֻמְאָתָהּ בְּשׁוּלֶיהָ **לֹא זָכְרָה אַחֲרִיתָהּ"** (איכה א, ה). 

הנביא רואה לנגד עיניו את הסבל שהמיטו הבבלים על עם ישראל, ולקראת היפוך הגלגל, השפלת הבבלים וחזרת ישראל לארצם מודיע: "נָקָם אֶקָּח וְלֹא אֶפְגַּע אָדָם: גֹּאֲלֵנוּ ה' צְבָאוֹת שְׁמוֹ קְדוֹשׁ יִשְׂרָאֵל"

 ~ Nethanel Lasry: **ישעיהו פרק מח – כי עם קשה עורף אתה**

רוב הפרקים בחלק השני של ספר ישעיהו הם פרקי נחמה. אמנם מצויים בהם גם דברי תוכחה, אבל רובם מרוכזים בין הפרקים נו-סו. חריג בכך הפרק שלנו, שמהווה תוכחה יחסית חריפה לעם ישראל.

התוכחה שבפרק איננה מרוכזת בחטאים מסוימים אלא מתמקדת באופיו של העם, כעם קשה עורף: "כִּי קָשֶׁה אָתָּה וְגִיד בַּרְזֶל עָרְפֶּךָ" (מח, ד). הנביא בתוכחתו מדגיש את העובדה שחטאיו ובגידתו של עם ישראל בקב"ה היו צפויים מראש: "כִּי יָדַעְתִּי בָּגוֹד תִּבְגּוֹד וּפֹשֵׁעַ מִבֶּטֶן קֹרָא לָךְ" (מח, ח). אומר הקב"ה לעם ישראל – אני ידעתי שאתם תחטאו, ולכן מראש הכנתי את נבואות הפורענות המיועדות ליום שבו תחטאו ותיענשו.

שתי הנקודות הללו מוכרות לנו מחומשי התורה. הקב"ה ומשה מכנים את עם ישראל במספר מקומות "עם קשה עורף". כמו כן, ההתייחסות אל עזיבת ישראל את דרך ה' כידועה מראש, נוכחת מאוד בנאומיו של משה לקראת מותו. כך למשל אומר משה: **"כִּי יָדַעְתִּי אַחֲרֵי מוֹתִי כִּי הַשְׁחֵת תַּשְׁחִתוּן** וְסַרְתֶּם מִן הַדֶּרֶךְ אֲשֶׁר צִוִּיתִי אֶתְכֶם וְקָרָאת אֶתְכֶם הָרָעָה בְּאַחֲרִית הַיָּמִים" (דברים לא, כט). משה, לקראת סוף ספר דברים, אכן מכין את הקרקע לחטאיהם של בני ישראל – בנבואות הקללה והתוכחה למקרה שבו "וְהָיָה אִם לֹא תִשְׁמַע בְּקוֹל ה' אֱלֹהֶיךָ" (דברים כח, טו).

מדוע מופיעה נבואת התוכחה הזו ברצף נבואות הנחמה? **האברבנאל** על הפרק מסביר את הקשר לפרק הקודם: "אחרי שזכר הנביא חורבן בבל וסבותיו, בא להוכיח את אנשי בני יהודה ואנשי ירושלם על חטאתם. לפי שהיו נלכדים ואשמים באותם הדברים שזכר מבני בבל" (אברבנאל מח, א) – בני יהודה שומעים את הנבואה על חורבן בבל וגאולתם והם שמחים ונרגשים, והנביא מצנן את התלהבותם: חברים, אתם גם נגועים בחטאיהם של בני בבל. "כִּי מֵעִיר הַקֹּדֶשׁ נִקְרָאוּ וְעַל אֱלֹהֵי יִשְׂרָאֵל נִסְמָכוּ" – בני יהודה מתפארים במוצאם מירושלים ובכך שהם נקראים בשם ה' (ובמובן מסוים לכאורה יש כאן התקדמות – הם קוראים עצמם בשם ה') – אבל הנביא מזכיר להם את אופים הקשה והבוגד בה'. נראה שדבריו של האברבנאל על הקשר בין פרקנו לפרק הקודם מתחברים היטב גם לשאר התוכן בפרק. כך למשל, המוטיב של **הגדת העתידות** ששימש עד כאן לציון העליונות הדתית של עם ישראל על פני העמים עובדי האלילים, משמש בפרקנו **כנגד עם ישראל עצמם.**

בהמשך למגמת התוכחה לעם, גם סיבת הגאולה מקבלת פרספקטיבה אחרת. אם בפרק מ' ראינו שהגאולה מגיעה כי **עם ישראל נענש מספיק** ("כי נרצה עוונה"; מ, ב), בפרק שלנו הגאולה מגיעה **למען שם ה':** **"לְמַעֲנִי לְמַעֲנִי אֶעֱשֶׂה** כִּי אֵיךְ יֵחָל" (מח, יא). הפרק מסיים בקריאה לעמ"י לברוח מן הגלות, אולי בדומה לחיפזון של יציאת מצרים: "צְאוּ מִבָּבֶל בִּרְחוּ מִכַּשְׂדִּים" (מח, כ). וכנראה הקריאה לצאת בחיפזון מופנית לאנשים שמתמהמהים, ולא בהכרח ששים ונחפזים לעזוב את הגלות. על הפסוק הזה נכתב הבית בפיוט "מה נאוו": "צְאִי מִבָּבֶל קִרְיַת עוֹבְדֵי בֵל כִּנּוֹר וָנֵבֶל אָז יְהִי שִׁירֵךְ".

 ~ Nethanel Lasry: **ישעיהו פרק מט – דברי הנביא ודברי ירושלים**

הפרק פותח בוידוי נדיר של הנביא על תסכולו: ה' ייעד אותו לתפקידו כנביא וכמוכיח, כמשיב את ישראל לאביהם שבשמים: "וַיָּשֶׂם פִּי כְּחֶרֶב חַדָּה בְּצֵל יָדוֹ הֶחְבִּיאָנִי" (מט, ב) – אבל בפועל הוא לא מצליח ליישם דבר מכל זה: "וַאֲנִי אָמַרְתִּי **לְרִיק יָגַעְתִּי** לְתֹהוּ וְהֶבֶל כֹּחִי כִלֵּיתִי" (מט, ד) – זה לא עובד! העם לא מקשיב לי, אומר הנביא. עבור מה אני מכלה את כוחי? ה' מנחם את הנביא ואומר לו שלא רק שהוא יצליח להשיב את עם ישראל אל ה': "וְעַתָּה אָמַר ה' יֹצְרִי מִבֶּטֶן לְעֶבֶד לוֹ **לְשׁוֹבֵב יַעֲקֹב אֵלָיו",** (מט, ה) אלא שדברי הנביא אף ישפיעו על גוים רחוקים: **"וּנְתַתִּיךָ לְאוֹר גּוֹיִם לִהְיוֹת יְשׁוּעָתִי עַד קְצֵה הָאָרֶץ"** (מט, ו).

בפרק מובאים גם דבריה של ציון, המיואשת ממצבה: "וַתֹּאמֶר צִיּוֹן עֲזָבַנִי ה' וַאדֹנָי שְׁכֵחָנִי" (מט, יד). מוזמנים לעיין בדבריו של **פרופ' יהודה אייזנברג** (https://did.li/lAjrl) שמצביע על כך שדבריה של ציון כאן מנוסחים מנקודת מבטה של **אישה שבעלה עזב אותה.** תשובת ה' משתמשת בדימוי אחר, של **אם ובניה:** "הֲתִשְׁכַּח אִשָּׁה עוּלָהּ מֵרַחֵם בֶּן בִּטְנָהּ" (מט, טו). אישה לא תשכח את בניה, וגם אם תשכח – אני לא אשכח אותך. בהמשך, בגאולת ירושלים, ישמשו שני הדימויים כאחד: ירושלים **המשולה לאם** זוכה להתקבצות **בניה** לתוכה בחזרה: "מִהֲרוּ בָּנָיִךְ... שְׂאִי סָבִיב עֵינַיִךְ וּרְאִי כֻּלָּם נִקְבְּצוּ בָאוּ לָךְ" (מט, יז-יח), ושמחתה של ירושלים תהיה **כשמחת כלה:** "חַי אָנִי נְאֻם ה' **כִּי כֻלָּם כָּעֲדִי תִלְבָּשִׁי וּתְקַשְּׁרִים כַּכַּלָּה"** (שם).

ואולי כאן המקום להזכיר שזכינו לראות בעינינו את התגשמות הנבואות הללו. כך למשל דברי הנביא "כִּי עַתָּה **תֵּצְרִי מִיּוֹשֵׁב"** (מט, יט) מתאימים בצורה נהדרת לתיאור הצפיפות שאנו חווים לפעמים בעומדנו בפקקים או לעליה במחירי הדיור שהיא תוצאה ישירה של הצפיפות הגוברת בארצנו הקטנה.

 ~ Nethanel Lasry: **ישעיהו פרק נ' – מדוע באתי ואין איש**

מול הבטחות הגאולה הנהדרות של הנביא, התנפצו תקוות העולים הראשונים מבבל למציאות קשה. הם עזבו את  בבל – מרכז תרבותי חזק, והגיעו לאחר מסע קשה במדבר לעיר עזובה וחרבה. מיעוט מהעם עלה, ומסתבר שלא היה מדובר בשכבות האוכלוסיה הגבוהות וממילא היה קשה לכונן בארץ חברה מסודרת וחזקה. האידיאליסטים שהקשיבו לדבר הנביא, עזבו את בבל ועלו לארץ, מצאו את עצמם מול גאולה חלקית ביותר. 

האשמה היא לא בנביא, אלא בעם שפספס את ההזדמנות. הקב"ה שולח נביא שמבטיח ומדרבן את העם, מעודד שיהיה בסדר, שהסוף יהיה טוב, ושהגאולה השלימה בוא תבוא. אבל האחריות היא על העם להקשיב. החטא של חוסר האמונה בה' הוא לא רק חטא דתי שמסביר את הסיבה שהקב"ה לא ירצה לעזור לנו, הוא גם חטא שמסביר באופן ריאלי איפה הגאולה השתבשה: אם כל יהודי בבל היו עולים לארץ היה קל הרבה יותר לבנות את חומת ירושלים, לכונן חברה תרבותית חזקה עם כלכלה איתנה ועוצמה מדינית שתהפוך גם לעוצמה רוחנית. הבחירה של העם להישאר בבבל גרמה לגאולה להיראות אחרת. בסופו של דבר נבנה בית מקדש, אבל גם בית המקדש הזה לא הגשים את החזון עליו אנחנו קוראים בנבואות הנחמה, וגם הוא חרב. 

בתחילת הפרק שלנו הנביא שואל את השאלה של ה': **"מַדּוּעַ בָּאתִי וְאֵין אִישׁ קָרָאתִי וְאֵין עוֹנֶה** הֲקָצוֹר קָצְרָה יָדִי מִפְּדוּת וְאִם אֵין בִּי כֹחַ לְהַצִּיל". השאלה מופנית כנראה לאלו שנשארו בבבל, אבל ייתכן שנועדה קצת להסביר ליושבי הארץ: זה לא נגמר. כשכולם יבואו תראו שזה יראה אחרת. 

בפרקים הקרובים הנביא ימשיך להיאבק ולשכנע, להבטיח ולעודד, אבל באיזשהו שלב הנבואות יגמרו, והתוצאה איתה נישאר היא שהגאולה המלאה לא הצליחה לצאת לפועל בדור ההוא. אבל זו הנקודה החשובה: הנבואות האלו הן לא נבואות שקר, הגאולה תתקיים, ורק מועד הביצוע שלהם רק נדחה לעתיד: **לדור שיזכה לענות לקריאה.**

 ~ Nethanel Lasry: **ישעיהו פרק נ"א – ופדויי ה' ישובון ובאו לציון ברינה**

כמעט כל הפרק שלנו הוא נחמה ליושבי ציון החרבה ומלא בהבטחות לעתיד ורוד יותר. הנביא משתמש בדימויים, משלים ובהפניות לסיפורים מוכרים כדי לעודד את מעט העם שיושב בירושלים. נזכיר שלושה עניינים: 

**הפניות לסיפורים מוכרים מן התורה:** הנביא מזכיר את אבות האומה, שהתחילו מעטים, והפכו לעם גדול: "הַבִּיטוּ אֶל אַבְרָהָם אֲבִיכֶם וְאֶל שָׂרָה תְּחוֹלֶלְכֶם **כִּי אֶחָד קְרָאתִיו וַאֲבָרְכֵהוּ וְאַרְבֵּהוּ"**, הוא מזכיר את גן עדן שירושלים וסביבותיה יהפכו אליו:  "כִּי נִחַם ה' צִיּוֹן נִחַם כָּל חָרְבֹתֶיהָ **וַיָּשֶׂם מִדְבָּרָהּ כְּעֵדֶן** וְעַרְבָתָהּ **כְּגַן ה'** שָׂשׂוֹן וְשִׂמְחָה יִמָּצֵא בָהּ תּוֹדָה וְקוֹל זִמְרָה", והוא מזכיר את קריאת ים סוף: "הֲלוֹא אַתְּ הִיא **הַמַּחֲרֶבֶת יָם** מֵי תְּהוֹם רַבָּה הַשָּׂמָה מַעֲמַקֵּי יָם דֶּרֶךְ לַעֲבֹר גְּאוּלִים"

**אויבי ירושלים:** חלק משמעותי מהנבואה מתייחס לאויבי ירושלים, כשמודגשת ארעיותם ואפסיותם של אויבי ירושלים לעומת נצחיותו של הקב"ה: "כִּי כַבֶּגֶד יֹאכְלֵם עָשׁ וְכַצֶּמֶר יֹאכְלֵם סָס וְצִדְקָתִי לְעוֹלָם תִּהְיֶה וִישׁוּעָתִי לְדוֹר דּוֹרִים". לאחר ההבטחה הנבואית על אובדנם של אויבי ה' למול כוחו האדיר של הקב"ה, הנביא מתפרץ לתוך הנבואה ומתפלל שהישועה כבר תגיע: "עוּרִי עוּרִי לִבְשִׁי עֹז זְרוֹעַ ה' עוּרִי כִּימֵי קֶדֶם דֹּרוֹת עוֹלָמִים". הנביא רואה את המצב הרע של ירושלים, יודע שה' יכול לשנות את זה באופן מידי, ולא מבין למה האויבים עדיין מציקים לנו. התגובה של הקב"ה היא שוב להבטיח שאין מה לפחד מהאויבים הזמניים: "אָנֹכִי אָנֹכִי הוּא מְנַחֶמְכֶם מִי אַתְּ וַתִּירְאִי מֵאֱנוֹשׁ יָמוּת וּמִבֶּן אָדָם חָצִיר יִנָּתֵן:  וַתִּשְׁכַּח ה' עֹשֶׂךָ נוֹטֶה שָׁמַיִם וְיֹסֵד אָרֶץ וַתְּפַחֵד תָּמִיד כָּל הַיּוֹם מִפְּנֵי חֲמַת הַמֵּצִיק כַּאֲשֶׁר כּוֹנֵן לְהַשְׁחִית וְאַיֵּה חֲמַת הַמֵּצִיק". 

**כוס התרעלה:** הנבואה משתמשת במוטיב "כוס התרעלה" שהקב"ה יפסיק להשקות את עם ישראל ויעבור להשקות את אויביו. בשלב הראשון הנביא מתאר איך ירושלים סיימה לשתות את הכוס, ולכן יכולה להפסיק לסבול וללקות: "הִתְעוֹרְרִי הִתְעוֹרְרִי קוּמִי יְרוּשָׁלִַם אֲשֶׁר שָׁתִית מִיַּד ה' אֶת כּוֹס חֲמָתוֹ אֶת קֻבַּעַת כּוֹס הַתַּרְעֵלָה **שָׁתִית מָצִית"**. אך זה לא מספיק, ובשלב השני צריך **לקחת ממנה** את הכוס, מחשש שתמשיך למזוג לעצמה עוד: "כֹּה אָמַר אֲדֹנַיִךְ ה' וֵאלֹהַיִךְ יָרִיב עַמּוֹ הִנֵּה לָקַחְתִּי מִיָּדֵךְ אֶת כּוֹס הַתַּרְעֵלָה אֶת קֻבַּעַת כּוֹס חֲמָתִי לֹא תוֹסִיפִי לִשְׁתּוֹתָהּ עוֹד:  וְשַׂמְתִּיהָ בְּיַד מוֹגַיִךְ אֲשֶׁר אָמְרוּ לְנַפְשֵׁךְ שְׁחִי וְנַעֲבֹרָה". הדימוי הוא של אישה שיכורה שלא מסוגלת לנהל את ענייניה, ומוזגת עוד ועוד 'רעל' שמזיק לה. מסתבר שהנמשל הוא החטאים, ובכך הדימוי מצטרף למקומות נוספים במקרא בהם הקב"ה מבטיח לעזור לנו לשוב אליו, ובכך נפסיק להביא על עצמנו את העונש שמגיע לנו.

 ~ Nethanel Lasry: **ישעיהו פרק נב – מה נאוו דברי ישעיה**

כשעוברים על פרק נ"ב בישעיהו אפשר להרגיש כאילו אנחנו עוברים על מאגר שירים יהודי. רבים מן הפסוקים בפרק הולחנו לשירים או שימשו השראה לכתיבת פיוטים המתבססים על לשונו של ישעיהו הנביא. לכה דודי, מעוז צור, מה נאוו – הם רק חלק מהשירים והפיוטים שמשתמשים בצורה משמעותית בפסוקים מהפרק שלנו. 

דומה, שלא לחינם הפייטנים משתמשים בספר ישעיהו. לשונו של ישעיהו בפרקים הללו היא אכן מאוד פיוטית ומליצית, ועושה רושם שחלק מן הפסוקים רוצים לקום ולרקוד לפנינו. ראו למשל את הקריאה של הנביא לחורבות ירושלים לפצוח ולרנן "פִּצְחוּ רַנְּנוּ יַחְדָּו חָרְבוֹת יְרוּשָׁלִָם" (נב, ט). 

לעתים, מרוב ניסיון ללמוד ולהבין את הפרק וגם לנתח אותו בהעמקה, אנחנו שוכחים את החוויה הפשוטה של שקיעה באווירת הפסוקים והתרגשות מדברי הנביא. ניקח את הפרק הזה כהזדמנות, ובמקום לנתח את הרעיונות שמובאים בו, נרשה לעצמנו היום פשוט לעבור על הפסוקים ולהתרגש מהם. מוזמנים לפתוח את הפרק, לדמיין שאתם רואים את ישעיהו, ושומעים את קול המבשר המתקרב. נעתיק לכאן, למשל, את פסוקים ז-ח:

מַה נָּאווּ עַל הֶהָרִים 
רַגְלֵי מְבַשֵּׂר 
מַשְׁמִיעַ שָׁלוֹם 
מְבַשֵּׂר טוֹב מַשְׁמִיעַ יְשׁוּעָה 
אֹמֵר לְצִיּוֹן מָלַךְ אֱ-לֹהָיִךְ

קוֹל צֹפַיִךְ 
נָשְׂאוּ קוֹל יַחְדָּו יְרַנֵּנוּ 
כִּי 
עַיִן בְּעַיִן יִרְאוּ 
בְּשׁוּב ה' צִיּוֹן

 ~ Nethanel Lasry: **ישעיהו פרק נג – הנה ישכיל עבדי והפולמוס עם הנצרות**

ישעיהו נ"ג במשך דורות רבים היה במוקד ויכוח גדול עם הנצרות. עד היום, תוכלו לראות אפילו בפרסומות ביוטיוב של יהודים משיחיים את השימוש בישעיהו פרק נ"ג.

הפרק מתאר את עבד ה', "הנה ישכיל עבדי" (הפרשיה מתחילה בסוף פרק נ"ב). מצבו של העבד כפי המשתקף בפרק הוא רע מאוד. הפסוקים מאריכים בתיאור התימהון של החברה על מראהו הבזוי והפגוע של אותו עבד ה': **"כַּאֲשֶׁר שָׁמְמוּ עָלֶיךָ רַבִּים** כֵּן מִשְׁחַת מֵאִישׁ מַרְאֵהוּ" (נב, יד). הוא מתואר **כחולה ומסכן:** "נִבְזֶה וַחֲדַל אִישִׁים **אִישׁ מַכְאֹבוֹת וִידוּעַ חֹלִי"** (נג, ג). מצבו הרע מעלה את השאלה – הייתכן שזהו עבד ה'? וכיצד ייתכן שהוא סובל כל כך? **"מִי הֶאֱמִין לִשְׁמֻעָתֵנוּ** וּזְרוֹעַ ה' עַל מִי נִגְלָתָה" (נג, א) – קשה לצופים להאמין שזהו הנבחר על ידי ה', מגיע לייסורים קשים כל כך. 

רובו הגדול של הפרק מספק את התשובה לשאלה מדוע אותו עבד ה' סובל כל כך. התשובה מפתיעה מאוד: עבד ה' סובל כדי **לכפר על חטאיהם של אחרים,** כך למשל: "יַצְדִּיק צַדִּיק עַבְדִּי לָרַבִּים **וַעֲוֹנֹתָם הוּא יִסְבֹּל"** (נג, יא). זהו רעיון מפתיע ויחסית נדיר במקרא. מהי המשמעות של היות אדם צדיק שמכפר על עוונותיהם של אחרים? 

מיהו המתואר בפרק? חז"ל פירשו שהפרק עוסק **במשיח:** "זה משיח שהוא גדול מן האבות, שנאמר הנה ישכיל עבדי ירום ונשא וגבה מאד" (מדרש אגדת בראשית פרק מה). לפירוש חז"ל צריך עוד לעיין בשאלה מהי משמעות העובדה שהמשיח מכפר על חטאיהם של ישראל.

בימי הביניים, הנוצרים השתמשו בפרק נ"ג כפרק הדגל מבחינתם, שמתאר את אותו האיש – משיח שנהרג בחטאי העם, ובכך כיפר עליהם. סביב טענה זו של הנוצרים התעוררו פולמוסים רבים, המפורסם שבהם הוא **פולמוס הרמב"ן.** נצטט חלק מדבריו בוויכוח (מתוך: ויכוח הרמב"ן): 
"טען אותו האיש: הנה פרשת הנה ישכיל עבדי מספרת עניין מיתת המשיח ובואו ביד ונתנו אותו עם הרשעים כאשר היה בישו. אתה מאמין שתדבר אותה פרשה במשיח?
אמרתי לו: כפי המשמעות האמיתי אינה מדברת **אלא בעם ישראל בכללם,** שכך קורין אותם הנביאים תדיר, ישראל עבדי, יעקב עבדי. אמר פראי פול: ואני אראה מדברי החכמים שלכם שהיא מדברת במשיח.
אמרתי לו: ואמת הוא כי רבותינו ז"ל בספרי ההגדות דורשים אותו על משיח, אבל לא אמרו מעולם שיהרג ביד שונאיו... ואני אפרש (לכם) הפרשה אם תירצו בפירוש טוב ומבואר ואין שם כלל שיהרג כאשר היה במשיחכם. ולא רצו לשמוע".

בדומה לרמב"ן, רבים מפרשני ימי הביניים (עיינו למשל: רש"י, אב"ע, רד"ק) פירשו שהפרק מדבר **על עם ישראל.** עם ישראל הוא **הצדיק שסובל** רבות בגלות. הפרק שלנו אומר שייסורי עם ישראל וסבלו **מכפרים על הגויים** ועל העולם כולו. לפי פירוש זה, משמעות הפרק היא ביחסי ישראל והעולם: ישראל, בתור עבדי ה', נדרשים אפילו לסבול – לטובת קיום העולם והצלתו. שימו לב שפרשנות זו נאמרת בימי-הביניים, בתקופה שבה עם ישראל אכן נבזה ומאוס בעיני הגויים, ויש כאן אמירה דרמטית על משמעות הייסורים הללו. מוזמנים לקרוא את דבריו של **פרופ' יהודה אייזנברג** שמרחיב בפירוש זה לפרק: https://www.daat.ac.il/daat/tanach/achronim/eved-2.htm .

**הרב יואל בן נון** הציע פרשנות נוספת, לפיה הצדיק הסובל המתואר בפרק הוא לא אחר מאשר **ישעיהו הנביא.** הרב יואל מחבר את הדברים לדברי חז"ל על כך שמנשה הרג את ישעיהו הנביא. לפי זה, התיאור בפרק **אינו** תיאור של צדיק **שאמור לסבול** עבור חטאי אחרים, אלא תיאור של **מצבו הרע של העם** בירושלים – שמשפיל ואף הורג בסופו של דבר את נביאו. דבריו של הרב יואל קשורים להצעתו שפרקי מ-סו בישעיהו שייכים לתקופת מנשה, בה הנביאים נרדפים, ואחד הביטויים לכך נמצא בפרק שלנו. לקריאת פירושו של הרב יואל לפרק בהרחבה: https://did.li/vPL5q .

 ~ Nethanel Lasry: **ישעיהו פרק נ"ד — כי מי נוח זאת לי**

גם נבואת הנחמה הזו נועדה לעודד את העם היושב בציון. העם מיואש ממיעוט האנשים שנמצאים בירושלים, מהמצב החומרי, ומהאויבים המקומיים שמפריעים לעולים, והנביא מבטיח שהכל יטופל: האוכלוסיה תגדל, המצב הכלכלי ישתפר, והאויבים יכשלו. 

במטפורה לאישה עקרה שאין לה ילדים הנביא מבקש מירושלים לשמוח כבר עכשיו כאילו הילדים שאמורה לקבל כבר נולדו לה: "רָנִּי עֲקָרָה לֹא יָלָדָה... כִּי־רַבִּים בְּנֵי־שׁוֹמֵמָה מִבְּנֵי בְעוּלָה אָמַר ה'", וההשלכות של ריבוי הילדים היא הדרישה  "הַרְחִיבִי מְקוֹם אָהֳלֵךְ" — הרחבת ירושלים, נבואה שמתקיימת בימנו. 

הייאוש מהגאולה יכול להגיע משתי סיבות מרכזיות. בני ישראל יכולים לפקפק בכוחו של ה', לחשוב שהוא **לא מסוגל** להושיע אותם, והם יכולים לפקפק בכוונותיו של ה', לחשוב שהוא **לא מעוניין** להושיע אותם. 

חלק מהנבואות שראינו טיפלו בנקודה הראשונה, והוכיחו את גדלות ה' ואת כוחו על הטבע, על האדם ועל האלילים. הנבואה שלנו וגם הנבואה הבאה מתמודדת עם הנקודה השניה. בני ציון זוכרים את המכות שקיבלו מהקב"ה בפעמים הקודמות וקשה להם להאמין שהפעם זה יהיה אחרת. הם מסתכלים על המצב בנקודת מבט אנושית ולא מבינים למה שתבוא גאולה עכשיו. 

מול טענות כאלה מתמודד הנבואה ומתחייבת: "כּי־מֵי נֹחַ זֹאת לִי אֲשֶׁר נִשְׁבַּעְתִּי מֵעֲבֹר מֵי־נֹחַ עוֹד עַל־הָאָרֶץ כֵּן נִשְׁבַּעְתִּי מִקְּצֹף עָלַיִךְ וּמִגְּעָר־בָּךְ". לא יהיה עוד כעס, ולא יהיה עוד קצף, רק תחזרו אלי והכל יהיה בסדר. גם בפרק הבא הנביא מסביר שאין להם מה לפקפק בגאולה מנקודת מבט אנושית: "כִּי לֹא מַחְשְׁבוֹתַי מַחְשְׁבוֹתֵיכֶם" והוא מתחייב שהבטחות הגאולה לא ישובו ריקם.

 ~ Nethanel Lasry: **ישעיהו פרק נ"ה — דרשו ה' בהמצאו**

הקריאה לדרישת ה' היא מימוש של פסוק מספר דברים: "וּבִקַּשְׁתֶּם מִשָּׁם אֶת ה' אֱ—לֹהֶיךָ **וּמָצָאתָ** כִּי **תִדְרְשֶׁנּוּ** בְּכָל־לְבָֽבְךָ֖ וּבְכָל־נַפְשֶֽׁךָ"(דברים ד, כט), אבל יש בפסוק שלנו חידוש על פני הנאמר בספר דברים. בספר דברים אין הגבלות על הזמן בו ראוי לחזור בתשובה: השאלה אם תמצא את ה' תלויה באיכות הדרישה, ואם דורשים את ה' בכל הלב — מוצאים. בנבואה שלנו יש חשיבות לתזמון, יש זמן בו ראוי לדרוש את ה' יותר, וזמן בו הדרישה פחות תעבוד: "דִּרְשׁוּ ה' **בְּהִמָּצְאוֹ** קְרָאֻהוּ **בִּהְיוֹתוֹ קָרוֹב".** מה משמעות השינוי? 

בספר דברים יש פחות הגבלות, אבל זה גם גורם לרפיון. כמו בעבודות שצריך להגיש באוניברסיטה או בבית ספר: אם יש לך את כל הסמסטר, אתה תגיש ביום האחרון במקרה הטוב. אם יש מועדי הגשה מסודרים אתה תגיע אליהם מוכן. עם ישראל נמצא בגלות, ולא דורש את ה'. הנביא מתייצב ומכריז: עכשיו זה הזמן. מועד ההגשה מתקרב, אל תפספסו את המועד. 

הרעיון הזה מתחבר לעמדה כללית שעולה מהספר: הבטחת הגאולה לא תחכה לבני ישראל שיתעוררו ויפעלו. אם הם יחמיצו את השעה, אם הם לא יעלו לארץ בזמן ולא ישובו בתשובה, כל ההבטחות על "מי נוח" או "כי בשמחה תצאו" לא יתקיימו בימיהם. כמו בפסוקים קורעי הלב משיר השירים, כשהרעיה שחלמה לפגוש שוב את הדוד מתמהמהת בזמן אמת: "קוֹל דּוֹדִי דוֹפֵק פִּתְחִי־לִי אֲחֹתִי רַעְיָתִי... פָּשַׁטְתִּי אֶת־כֻּתָּנְתִּי אֵיכָכָה אֶלְבָּשֶׁנָּה רָחַצְתִּי אֶת־רַגְלַי אֵיכָכָה אֲטַנְּפֵם", והתוצאה היא פספוס ההזדמנות: "פָּתַחְתִּי אֲנִי לְדוֹדִי וְדוֹדִי חָמַק עָבָר נַפְשִׁי יָצְאָה בְדַבְּרוֹ בִּקַּשְׁתִּיהוּ וְלֹא מְצָאתִיהוּ קְרָאתִיו וְלֹא עָנָנִי". 

ייתכן שזוהי אחת הסיבות שההפטרה נקראת בתעניות ציבור. אפשר לחזור בתשובה כל הזמן, לא צריך לחכות לתענית ציבור או ליום כיפור כדי לחזור בתשובה והפסוקים בספר דברים ודאי נכונים, אבל אם הגעת לתענית ציבור, אם ה' כבר קרוב, אז תחזור בתשובה. כי אם לא עכשיו — אימתי?

 ~ Nethanel Lasry: **ישעיהו פרק נו – בן הנכר והסריס**

פרקנו, שמהווה המשך להפטרת תענית ציבור שהתחלנו לראות בפרק הקודם, ממשיך לקרוא לעם לחזור בתשובה כדי לזכות לישועה. מעניין לראות את התחומים בהם קורא הנביא לעם לחזור בתשובה. בדרך כלל הנביאים ממוקדים בנושאי עבודה זרה ותיקון חברתי, ואצלנו בפרק אנחנו מוצאים אזכור של **השבת,** יחד עם אזכור של ענייני **הצדקה והמשפט.** 

בלב האווירה של נבואות הישועה, פרקנו משמיע דווקא את קולם של האנשים השקופים. אלה ששומעים את נבואות הישועה אבל אינם מתמלאים באופטימיות – משום שהם לא בטוחים בהיותם חלק מאותה ישועה. בני הנכר לא בטוחים שהם נקראים להיות חלק: סיפור הגאולה ממוקד במערכת היחסים שבין עמ"י לקב"ה והנכרי מרגיש לא שייך: "הַבְדֵּל יַבְדִּילַנִי ה' מֵעַל עַמּוֹ" (נו, ג). והסריסים מתוסכלים מחוסר ההמשכיות שלהם, לאור נבואת הישועה שדיברה לעיל במושגים של נצח: "וְהָיָה לַה' **לְשֵׁם לְאוֹת עוֹלָם לֹא יִכָּרֵת"** (נה, יג). 

הנבואה קוראת לאותם אנשים ומדגישה את **היותם חלק** מן הישועה והגאולה. הנכרים נקראים להיות חלק מעבודת ה' – ואפילו **זו שבמקדש,** באחד הביטויים המשמעותיים שבמקרא **לאוניברסליות דתית:** "כִּי בֵיתִי **בֵּית תְּפִלָּה יִקָּרֵא לְכָל הָעַמִּים"** (נו, ז) ובהמשך לרעיון שאנחנו מכירים עוד מתחילת הספר, על היותה של ירושלים מוקד דתי אוניברסלי. 

לסריסים מובטחים "יד ושם". להבנת חששם של הסריסים, נביט לרגע על סיפורו של אבשלום: "וְאַבְשָׁלֹם לָקַח וַיַּצֶּב לוֹ בְחַיָּיו אֶת מַצֶּבֶת אֲשֶׁר בְּעֵמֶק הַמֶּלֶךְ **כִּי אָמַר אֵין לִי בֵן בַּעֲבוּר הַזְכִּיר שְׁמִי** וַיִּקְרָא לַמַּצֶּבֶת עַל שְׁמוֹ וַיִּקָּרֵא לָהּ **יַד אַבְשָׁלֹם** עַד הַיּוֹם הַזֶּה" (שמ"ב יח, יח) – במובנים רבים, הצורך של האדם בהמשכיות קיומו בא לידי ביטוי במקרא על ידי **בניו וזרעו.** בפסוק המובא על אבשלום ניתן לראות דוגמה למצב שבו לאדם אין זרע, והוא מחפש תחליפים שימשיכו ויזכירו את שמו. אבשלום עושה זאת על ידי הקמת אנדרטה (=יד) על שמו – "בעבור **הזכיר שמי".** גם הנבואה שבפרקנו מתייחסת לאנשים **שאין להם זרע,** והקב"ה מבטיח להם **"יד ושם"** יותר טובים אף מבנים ומבנות. מה פשר אותם יד ושם? קשה לדעת מה בדיוק הכוונה, אבל ייתכן שיש כאן עוד אחד מן הרמזים שבמקרא **להישארות הנפש** - שהרי מתוארת כאן תקווה ונחמה לאדם שחושש שלא תהיה לו המשכיות. הקב"ה מבטיח לו שתהיה כזו. וכך מציע **האברבנאל** על הפסוק: "ואני חושב שרמז באומרו בביתי על חיי עולם הנשמות כי היא בית ה'".

מה סמלית ונכונה העובדה שאתר ההנצחה המרכזי לשואה נקרא "יד ושם". האתר שמנסה לתעד, להנציח ולזכור את אותם אנשים שנספו יחד עם כל משפחתם, ולא נותרה להם שארית. "וְנָתַתִּי לָהֶם בְּבֵיתִי וּבְחוֹמֹתַי יָד וָשֵׁם טוֹב מִבָּנִים וּמִבָּנוֹת שֵׁם עוֹלָם אֶתֶּן לוֹ אֲשֶׁר לֹא יִכָּרֵת".

 ~ Nethanel Lasry: **ישעיהו פרק נז – תוכחה חריפה על עבודה זרה**

פרק נ"ז מהווה שינוי אווירה דרמטי לאווירת הפרקים האחרונים. מרכזו בתוכחה חריפה על חטאי עבודה זרה. מתוארת עבודה זרה שנרחבת בכל הארץ: "הַנֵּחָמִים בָּאֵלִים תַּחַת כָּל עֵץ רַעֲנָן" (נז, ה) וכן עבודה זרה שכוללת הקרבת ילדים: "שֹׁחֲטֵי הַיְלָדִים בַּנְּחָלִים תַּחַת סְעִפֵי הַסְּלָעִים" (שם). שימו לב לסמליות הכואבת: בפרק הקודם דיברנו על המשכיות האדם על ידי זרעו, או בדרכים אחרות במקרה שאין לו ילדים. ובפרקנו אנחנו רואים את עובדי העבודה הזרה שאינם מתביישים לקחת את ילדיהם ולהקריבם. 

הפרק שלנו משתמש דווקא במילים ומוטיבים של פרקי הנחמה כדי למתוח את הביקורת על העם. שימו לב למשל לפסוק שפותח במילים "על הר גבוה" -- מה הוא מזכיר לכם? על הר גבוה עלי לך מבשרת ציון? הפעם לא: "עַל הַר גָּבֹהַּ וְנִשָּׂא שַׂמְתְּ מִשְׁכָּבֵךְ גַּם שָׁם עָלִית לִזְבֹּחַ זָבַח" (נז, ז). המונח **"יד"** ששימש בפרק הקודם לתיאור המשכת השם, משמש בפרק שלנו לתיאור מקום החטא: "אָהַבְתְּ מִשְׁכָּבָם **יָד חָזִית"** (נז, ח).

אמנם, נראה שגם התיאור החריף של החטאים שבפרק, משמש כמנוף אל סופו של הפרק: כעסו של ה' הוא זמני. בדומה לדברים שראינו בפרק נ"ד, על כך שהפורענות והתוכחה הם זמניים "בְּרֶגַע קָטֹן עֲזַבְתִּיךְ וּבְרַחֲמִים גְּדֹלִים אֲקַבְּצֵךְ" (נד, ז), ואת שבועת ה' על כך שהוא לא יוסיף לקצוף ולגעור בעם – כך גם בפרקנו. גם התוכחה החריפה ביותר על העבודה הזרה, כפי שהיא מובאת בפרק, היא זמנית: "בַּעֲוֹן בִּצְעוֹ קָצַפְתִּי וְאַכֵּהוּ הַסְתֵּר וְאֶקְצֹף וַיֵּלֶךְ שׁוֹבָב בְּדֶרֶךְ לִבּוֹ" (נז, יז). הפסוקים שבסוף הפרק מבטיחים **רפואה.** הקב"ה ירפא וינחם את החוטאים הענושים, "דְּרָכָיו רָאִיתִי וְאֶרְפָּאֵהוּ וְאַנְחֵהוּ וַאֲשַׁלֵּם נִחֻמִים לוֹ וְלַאֲבֵלָיו" (נז, יח). ובסופו של דבר, מובטח **שלום** לכולם: **"שָׁלוֹם שָׁלוֹם לָרָחוֹק וְלַקָּרוֹב אָמַר ה' וּרְפָאתִיו"** (נז, יט).

 ~ Nethanel Lasry: **ישעיהו נ"ח – הכזה יהיה צום אבחרהו**

הנבואה שלנו כוללת תוכחה על תפיסה מסולפת של עבודת ה'. עם ישראל צמים, כנראה בסוג של תענית ציבור בעקבות צרה כלשהי, ושואלים את הקב"ה: "לָמָּה צַּמְנוּ וְלֹא רָאִיתָ". כביכול הם טוענים: אנחנו מילאנו את החלק שלנו בעסקה וצמנו, ועכשיו תורך. 

הנביא כועס ומסביר כיצד עוד במהלך הצום הם חוטאים אחד כלפי השני: "הֵן לְרִיב וּמַצָּה תָּצוּמוּ וּלְהַכּוֹת בְּאֶגְרֹף רֶשַׁע". הוא מכריז שהקב"ה לא מעוניין ביום בו יענו את עצמם, ושהמטרה האמיתית בצום היא התיקון החברתי: "הֲכָזֶה יִהְיֶה צוֹם אֶבְחָרֵהוּ יוֹם עַנּוֹת אָדָם נַפְשׁוֹ... הֲלוֹא זֶה צוֹם אֶבְחָרֵהוּ פַּתֵּחַ חַרְצֻבּוֹת רֶשַׁע הַתֵּר אֲגֻדּוֹת מוֹטָה". אם בני ישראל יעשו תיקון עמוק במקום לצום, אז יזכו לגאולה וה' יקשיב לבקשתם: "אָז יִבָּקַע כַּשַּׁחַר אוֹרֶךָ וַאֲרֻכָתְךָ מְהֵרָה תִצְמָח... אָז תִּתְעַנַּג עַל ה' וְהִרְכַּבְתִּיךָ עַל במותי בָּמֳתֵי אָרֶץ וְהַאֲכַלְתִּיךָ נַחֲלַת יַעֲקֹב אָבִיךָ כִּי פִּי ה' דִּבֵּר". 

הנבואה שלנו מזכירה מאוד (ויש גם לא מעט מקבילות, מוזמנים למצוא) את הנבואה הראשונה בספר ישעיהו. גם שם הנביא יוצא נגד תפיסה דתית מסולפת, דומה מאוד לתפיסה הדתית בפרק הזה, וגם שם הוא קורא לתיקון חברתי שיחליף את המנהג הדתי המקובל בעם: "לָמָּה לִּי רֹב זִבְחֵיכֶם יֹאמַר ה'... רַחֲצוּ הִזַּכּוּ הָסִירוּ רֹעַ מַעַלְלֵיכֶם מִנֶּגֶד עֵינָי חִדְלוּ הָרֵעַ" (ישעיהו פרק א, יא, טז). בפרק א' הנביא מודיע שהקרבנות אינם לרצון אם הן לא מלוות בתיקון חברתי, וגם כאן הנביא מודיע שהצומות אינם לרצון אם הם לא מלווים בתיקון חברתי. 

לעתים הקרבנות, או הצומות, הן הדרך הקלה יותר לעבודת ה'. קל יותר להתחבר ל"טקס" דתי ולהרגיש שאתה "מקריב" עבור הקב"ה. בין אם זה קרבן ממש, ובין אם זה 'צום' שהוא סוג של קרבן וסבל למען ה'. אך ה' לא מעוניין בקרבן הזה. ה' מעוניין בעבודה הרבה יותר קשה: הוא מעוניין בתיקון המידות, בדרישת הלב, ובתיקון חברתי. 

הנבואה חותמת בפסוקים מפורסמים שנאמרו לגבי השבת. ייתכן שהשבת אמורה להיות בדיוק ההיפוך של הצום: בני ישראל חושבים שהדרך להתקרב לה' היא על ידי עינוי נפש ופגיעה בעצמנו. הנביא מסביר שבהקשר הנכון, כמו אצל שבת, אפשר להתקרב לה' דווקא על ידי אכילה לשובע: "וְקָרָאתָ לַשַּׁבָּת עֹנֶג לִקְדוֹשׁ ה' מְכֻבָּד".

 ~ Nethanel Lasry: **ישעיהו פרק נ"ט – אין קרא בצדק**

ייתכן שהנבואה בפרק שלנו היא המשך הפרק הקודם, או שנאמרה בהקשר אחר, אבל גם כאן הנביא מתמודד עם טענות של העם שיוצאות נגד התמהמהות הגאולה. הנביא מסביר שזה לא שה' לא מסוגל להושיע, וזה לא שהוא לא מקשיב להם, אלא שהעוונות גורמים לפער בין עם ישראל לקב"ה. 

הנביא מפרט רשימה של חטאים, בעיקר בין אדם לחברו, ומוכיח את עם ישראל לא רק על העובדה שיש בהם חוטאים, אלא גם על כך שהרוב ה"צדיק"  מאפשר לפשעים להתרחש: "אֵין קֹרֵא בְצֶדֶק וְאֵין נִשְׁפָּט בֶּאֱמוּנָה". במקום שאין אנשים הקב"ה מתנדב להיות זה שישפוט כל הפושעים: "וַיַּרְא כִּי אֵין אִישׁ וַיִּשְׁתּוֹמֵם כִּי אֵין מַפְגִּיעַ וַתּוֹשַׁע לוֹ זְרֹעוֹ וְצִדְקָתוֹ הִיא סְמָכָתְהוּ". 

בתיאור החטא, וב"ווידוי", נראה שה"אויבים" עליהם מדובר הם מתוך בני ישראל: "פָּשֹׁעַ וְכַחֵשׁ בַּי‑הוָה וְנָסוֹג מֵאַחַר אֱלֹהֵינוּ דַּבֶּר־עֹשֶׁק וְסָרָה הֹרוֹ וְהֹגוֹ מִלֵּב דִּבְרֵי־שָׁקֶר". ההשלכות של היעדר המשפט בתוכנו, הוא שאנחנו לא זוכים למשפט גם מול אויבנו החיצוניים: "עַל־כֵּן רָחַק מִשְׁפָּט מִמֶּנּוּ וְלֹא תַשִּׂיגֵנוּ צְדָקָה". 

כשהקב"ה ילבש את כובע השופט, ויצא למלחמה נגד הפושעים, גם מתוך ישראל וגם מחוץ לישראל, אז המצב כבר מוכן לקראת ל"וּבָא לְצִיּוֹן גּוֹאֵל וּלְשָׁבֵי פֶשַׁע בְּיַעֲקֹב נְאֻם ה'".

 ~ Nethanel Lasry: **ישעיהו פרק ס – קוּמִי אוֹרִי כִּי בָא אוֹרֵךְ**

תיאורי הגאולה העתידה שבפרקנו מגיעים לאחד השיאים שבספר כולו. המוטיב החוזר בפרק, ששוזר אותו מתחילה ועד סוף, הוא מוטיב **האור.** הנביא קורא לציון לקום ולהאיר: "קוּמִי אוֹרִי כִּי בָא אוֹרֵךְ" (ס, א), מכוח כבוד ה' שגם הוא **זורח ומאיר** עליה: **"וּכְבוֹד ה' עָלַיִךְ זָרָח"** (שם). מוטיב האור שבפרק משמש גם כדי לתאר את הליכת הגוים אחרי עם ישראל: החושך יכסה את העולם כולו מלבד עם ישראל (ס, ב), שעליהם יזרח כבוד ה' (שאגב, זה מזכיר את מכת חושך שקראנו השבת: "וּלְכָל בְּנֵי יִשְׂרָאֵל הָיָה אוֹר בְּמוֹשְׁבֹתָם"; שמות י, כג). 

החושך שיכסה את העולם והאור שיזרח אצל ישראל בלבד, יגרום לנהירה של הגויים אל עם ישראל: "וְהָלְכוּ גוֹיִם לְאוֹרֵךְ וּמְלָכִים לְנֹגַהּ זַרְחֵךְ" (ס, ג). כחלק מזה, מתואר בפרק היפוך ביחס הגויים אל ישראל: "תַּחַת הֱיוֹתֵךְ עֲזוּבָה וּשְׂנוּאָה וְאֵין עוֹבֵר וְשַׂמְתִּיךְ לִגְאוֹן עוֹלָם מְשׂוֹשׂ דּוֹר וָדוֹר" (ס, טו). בדומה לנבואת ישעיהו בפרק ב', בפרקנו מתוארת נהירת הגויים לירושלים. אלא שבפרק שלנו, הגויים לא רק עולים לירושלים לשמוע את דבר ה', אלא הם ממש שותפים בתהליכי הגאולה. הגויים יסייעו בקיבוץ הגלויות: "וּבְנֹתַיִךְ עַל צַד תֵּאָמַנָה" (ס, ד), בבניית החומות **"וּבָנוּ בְנֵי נֵכָר חֹמֹתַיִךְ** וּמַלְכֵיהֶם יְשָׁרְתוּנֶךְ" (ס, י) ובכלכלת בני ישראל: **"וְיָנַקְתְּ חֲלֵב גּוֹיִם** וְשֹׁד מְלָכִים תִּינָקִי" (ס, טז). 

בפרק מוטיבים נוספים כמו העובדה שקרבנות הגויים **"יַעֲלוּ עַל רָצוֹן מִזְבְּחִי** וּבֵית תִּפְאַרְתִּי אֲפָאֵר" (ס, ז) וזה כמובן מתקשר לנבואה של פרק א', שם ראינו שהקרבנות במקדש לא התקבלו לרצון לפני ה'. מוטיבים מסוימים בפרק מזכירים את תקופת שלמה המלך, כמו נהירת הכסף והזהב ואזכורם של שבא ותרשיש: "כֻּלָּם **מִשְּׁבָא** יָבֹאוּ **זָהָב** וּלְבוֹנָה יִשָּׂאוּ" (ס, ו) ו"כִּי לִי אִיִּים יְקַוּוּ **וָאֳנִיּוֹת תַּרְשִׁישׁ בָּרִאשֹׁנָה"** (ס, ט). אלא שבעוד בפרק ב' בישעיהו ריבוי כסף וזהב תוארו במסגרת שפע כלכלי שגרם לגאוות האדם ושכחת ה', בפרקנו הזהב והכסף משמשים להלל את ה': "זָהָב וּלְבוֹנָה יִשָּׂאוּ **וּתְהִלֹּת ה' יְבַשֵּׂרוּ"** (ס, ו).

בפרק ל' ראינו נבואה שדיברה על התעצמות המאורות בעת הגאולה "וְהָיָה אוֹר הַלְּבָנָה כְּאוֹר הַחַמָּה וְאוֹר הַחַמָּה יִהְיֶה שִׁבְעָתַיִם כְּאוֹר שִׁבְעַת הַיָּמִים" (ל, כו) ובפרק שלנו הדברים ממשיכים צעד אחד קדימה: מעתה, לא המאורות יספקו אור אלא ה' בכבודו ובעצמו: **"לֹא יִהְיֶה לָּךְ עוֹד הַשֶּׁמֶשׁ לְאוֹר יוֹמָם וּלְנֹגַהּ הַיָּרֵחַ לֹא יָאִיר לָךְ וְהָיָה לָךְ ה' לְאוֹר עוֹלָם וֵאלֹהַיִךְ לְתִפְאַרְתֵּךְ"** (ס, יט). ואם בתחילת ספר ישעיהו ראינו שהגאולה מתוארת **לשארית העם,** לצדיקים שישרדו את הפורענות, כאן מובטח **שכולם יהיו חלק:** "וְעַמֵּךְ **כֻּלָּם צַדִּיקִים לְעוֹלָם יִירְשׁוּ אָרֶץ** נֵצֶר מטעו מַטָּעַי מַעֲשֵׂה יָדַי לְהִתְפָּאֵר" (ס, כא). ומפסוק זה אכן למדו חז"ל ש"כל ישראל יש להם חלק לעולם הבא" (משנה סנהדרין י, א).

 ~ Nethanel Lasry: פרק ס' בישעיהו הוא ההפטרה לפרשת כי-תבוא, כחלק מהפטרות "שבע דנחמתא". מצורפים דבריו של **הרב משה ליכטנשטיין** שמנתח את הפרק במסגרת סדרת שיעוריו על ההפטרות.

‎ ~ Nethanel Lasry: הפטרת כי תבוא - הרב משה.doc ‎<attached: 00001202-הפטרת כי תבוא - הרב משה.doc>

 ~ Nethanel Lasry: **ישעיהו פרק ס"א – פאר תחת אפר**

מהפרק שלנו אפשר לשמוע ולהרגיש את המציאות שכלפיה מדבר הנביא. הנביא מעיד על עצמו: "רוּחַ אֲדֹנָי ה' עָלָי יַעַן מָשַׁח ה' אֹתִי לְבַשֵּׂר עֲנָוִים **שְׁלָחַנִי לַחֲבֹשׁ לְנִשְׁבְּרֵי לֵב לִקְרֹא לִשְׁבוּיִם דְּרוֹר** וְלַאֲסוּרִים פְּקַח קוֹחַ" (סא, א). הנביא מתאר כאן שהוא נשלח לשבויים ולנשברי לב כדי לנחם אותם. דהיינו, המציאות כעת היא מציאות קשה ושוברת לב, ונדרשת עזרה של הנביא כדי להצליח ולהסתכל למעלה, אל הגאולה שתבוא תחת השבר והכאב.

הנבואה שבפרק אכן משחקת בדיוק על הנקודה הזו – על התקווה שתחת הייאוש ועל הגאולה שתחת החורבן: 
לָשׂוּם לַאֲבֵלֵי צִיּוֹן 
לָתֵת לָהֶם 
**פְּאֵר תַּחַת אֵפֶר**
**שֶׁמֶן שָׂשׂוֹן תַּחַת אֵבֶל** 
**מַעֲטֵה תְהִלָּה תַּחַת רוּחַ כֵּהָה** 
וְקֹרָא לָהֶם אֵילֵי הַצֶּדֶק מַטַּע ה' לְהִתְפָּאֵר" (סא, ג).

מפסוק זה למדו חז"ל את מקום נתינת האפר בראשו של חתן: "מאי על ראש שמחתי? אמר רב יצחק: זה **אפר מקלה שבראש חתנים.** א"ל רב פפא לאביי: **היכא מנח לה? במקום תפילין, שנאמר: לשום לאבלי ציון לתת להם פאר תחת אפר.** וכל המתאבל על ירושלים - זוכה ורואה בשמחתה, שנאמר: שמחו את ירושלים וגו'." (ב"ב ס:) – ודומה שהלכה זו מהווה תנועה הפוכה מהתנועה של הנביא בפרק. הנביא פונה לאנשים שאבלים מעצמם, והוא קורא להם להתעודד. ואילו ההלכה כאן פונה לאדם ביום השמח ביותר שלו, ומזכירה לו את האבל על ירושלים – ואת האפר הוא שם במקום הפאר, במקום התפילין.

 ~ Nethanel Lasry: **ישעיהו ס"ב - למען ציון לא אחשה** 

הפרשנים נחלקו מי הוא הדובר בפסוק הראשון של הפרק: "לְמַעַן צִיּוֹן לֹא אֶחֱשֶׁה וּלְמַעַן יְרוּשָׁלִַם לֹא אֶשְׁקוֹט". האם אלו דברי ה', שמבטיח לדאוג לירושלים, ולא להפסיק עד שתיגאל, או שאלו דוןקא דברי הנביא שמתחייב להמשיך ולהתפלל על ירושלים. 

השאלה אם אלו דברי ה' או דברי הנביא משפיעה גם על הדרך בה נפרש את המשך הנבואה. האם זו הבטחה של הקב"ה, שימשיך לגאול את ציון עד ש"יֵצֵא כַנֹּגַהּ צִדְקָהּ", עד שתהיה "עֲטֶרֶת תִּפְאֶרֶת בְּיַד־ה'", ועד שלא יאמר לה עוד עזובה, או שאולי זו רק הצבת המטרות של הנביא: שימשיך להתפלל עד שיוגשמו. 

בהמשך הנבואה ברור שמובאים דברי הנביא עצמו כאשר הוא מבקש משומרי חומות ירושלים להמשיך להתפלל בלי הפוגה, ו"לנדנד" לקב"ה עד שימלא את שבועתו ויגאל את ירושלים. 

אחד התפקידים של הנביא הוא התפילה. נביא לא רק יודע לתת לעם את הפרשנות הא—להית למציאות, אלא מהווה צינור של תקשורת בין הקב"ה ובין עמו,  ולצינור הזה יש שני כיוונים: נבואות שיורדות כלפי מטה, ותפילות שעולות כלפי מעלה. 

מעבר ליכולת הנביא לתפילה שמוזכרת כבר בתורה (בראשית כ, ז), יש לו יתרון נוסף, והוא הבאת תגובת ה'. וכך מבטיח הנביא בסוף הפרק: "הִנֵּה ה' הִשְׁמִיעַ אֶל־קְצֵה הָאָרֶץ אִמְרוּ לְבַת־צִיּוֹן **הִנֵּה יִשְׁעֵךְ בָּא".**

 ~ Nethanel Lasry: **ישעיהו ס"ג - למה תתענו ה'**

הפרק הזה והפרק הבא כוללים תפילה קשה של הנביא. הוא פותח באמירת: "חַסְדֵי ה' אַזְכִּיר" ועובר על חסדים של הקב"ה, שהיה לעם ישראל למושיע, גאל אותם וחמל עליהם. 

אך אז התפילה מקבלת תפנית, כשהנביא מבקש מהקב"ה להביט מן השמיים על המצב שלנו, ושואל **"אַיֵּה קִנְאָתְךָ וּגְבוּרֹתֶךָ** הֲמוֹן מֵעֶיךָ וְרַחֲמֶיךָ אֵלַי הִתְאַפָּקו". 

כמו שהזכרנו בעבר, המצב בירושלים לאחר העליה מבבל היה רע. מיעוט שבמיעוט נענה לדברי הנביא ועלה לארץ מתוך אידיאלים גדולים, וזכה לקבלת פנים מאתגרת. אחרי המסע הקשה במדבר (בניגוד למובטח), הגיעו לארץ חרבה מבחינה כלכלית, ומלאת אויבים מבחינה בטחונית. החברה החלשה התמודדה מול אויבים ומול הרעב וניסתה לכונן את חברת הגאולה עליה הובטח. 

לאור כל זה זועק הנביא: "לָמָּה תַתְעֵנוּ ה' מִדְּרָכֶיךָ תַּקְשִׁיחַ לִבֵּנוּ מִיִּרְאָתֶךָ". הנביא מתחנן: אנחנו רוצים לעבוד אותך, למה אתה עושה את זה כל כך קשה. כשיש הסתר פנים, ובייחוד אחרי שחושבים שזוהי עת הגאולה, זה יכול לשבור. העם היושב בציון מתייאש, מרגיש שה' לא איתו, וממילא קצרה הדרך גם לחטוא. הנביא מתחנן שהקב"ה יראה את כוחו ויתן לעם ישראל את התחושה שהוא איתם, שהוא מקשיב ושהוא שומע.

 ~ Nethanel Lasry: **ישעיהו פרקים סד-סה – זעקת העם ותשובת ה'**

בפרק ס"ד אנחנו נמצאים בעיצומה של זעקת העם ותלונתו, שהתחילה בפרק הקודם (הרצף הוא ממש רצף ישיר, וחלוקת הפרקים אינה מתאימה כאן). ובפרק ס"ה אנחנו מוצאים את תגובת ה', בה שני שלבים – וכל אחד מהם נושא אופי שונה לחלוטין.

בפרקים ס"ג-ס"ד אנחנו רואים נאום ארוך וכואב של העם. עם ישראל מתוסכל ואובד. הוא שואל את ה': היכן כל גבורותיך? מדוע אינך מתגלה להושיע אותנו? הפרק שלנו פותח בציפיה להתגלות דרמטית של ה', הכוללת את קריעת השמים **ונזילת ההרים.** תיאורים אלה מוכרים לנו מתיאורים נוספים של התגלות ה' במקרא, למשל בחלק מהמזמורים הנאמרים בקבלת שבת: **"הָרִים כַּדּוֹנַג נָמַסּוּ מִלִּפְנֵי ה'** מִלִּפְנֵי אֲדוֹן כָּל הָאָרֶץ" (תהילים צז, ה). הדובר פונה אל הקב"ה ומנסה להזכיר את היותם של ישראל בניו ועמו של הקב"ה: "וְעַתָּה ה' **אָבִינוּ אָתָּה...** אַל תִּקְצֹף ה' עַד מְאֹד וְאַל לָעַד תִּזְכֹּר עָוֹן **הֵן הַבֶּט נָא עַמְּךָ כֻלָּנוּ"** (סד, ז-ח), ואת מצבו הקשה של **המקדש:** **"בֵּית קָדְשֵׁנוּ וְתִפְאַרְתֵּנוּ** אֲשֶׁר הִלְלוּךָ אֲבֹתֵינוּ **הָיָה לִשְׂרֵפַת אֵשׁ** וְכָל מַחֲמַדֵּינוּ הָיָה לְחָרְבָּה" (סד, י).

תשובת ה' שבפרק ס"ה כוללת שני שלבים השונים זה מזה באורח דרמטי, וכל אחד מהם כולל התייחסות לטענות העם שבפרק הקודם. החלק הראשון של התגובה, פותח בתוכחת-נגד: כעת אתם נזכרים לפנות אלי ולתהות מדוע אינני מופיע להושיע אתכם? "נִדְרַשְׁתִּי לְלוֹא שָׁאָלוּ נִמְצֵאתִי לְלֹא בִקְשֻׁנִי אָמַרְתִּי הִנֵּנִי הִנֵּנִי אֶל גּוֹי לֹא קֹרָא בִשְׁמִי" (סה, א) – אומר הקב"ה: אני במשך זמן רב אמרתי לכם "הנני", ובמילים שלנו: "אני כאן, אני כאן" – למרות שכלל לא קראתם לי, ואתם סירבתם לשמוע! במובן זה, נראה שהמצב הנוכחי בו ישראל מרגישים שהם קוראים לה' והוא לא בסביבה כדי לענות להם, הוא מעין מדה כנגד מדה. מכאן הפרק ממשיך לתוכחה על חטאי העם, במיוחד על חטאי עבודה זרה אבל לא רק (למשל: מתואר חטא של אכילת חזיר, "הָאֹכְלִים בְּשַׂר הַחֲזִיר"; סה, ד). וכנגד התלונה על מצב המקדש, אומר הנביא אל העם שהם בעצמם הזניחו את המקדש: "וְאַתֶּם עֹזְבֵי ה' **הַשְּׁכֵחִים אֶת הַר קָדְשִׁי"** (סה, יא). הנבואה מכאן עוברת לנבואה המחלקת בין "עבדי", שהם הצדיקים, לבין "אתם" אליהם פונה הנביא, שהם עוזבי ה' שלא יזכו להיות חלק מהישועה.

בחלק השני של תשובת ה', נעשית תפנית דרמטית. חלק זה של הנבואה מתכתב הן עם **דברי העם** בפרק הקודם, והן עם **רעיונות רוחביים של ספר ישעיהו כולו.** זה מתחיל בבריאה חדשה: **"כִּי הִנְנִי בוֹרֵא שָׁמַיִם חֲדָשִׁים וָאָרֶץ חֲדָשָׁה** וְלֹא תִזָּכַרְנָה הָרִאשֹׁנוֹת וְלֹא תַעֲלֶינָה עַל לֵב" (סה, יז) – שמתחברת למוטיבים של **תיקון וחידוש מעשה בראשית,** שראינו במספר נבואות בספר (למשל: פרקים י"א, ל'). ממשיך בנבואה לאריכות ימים: "לֹא יִהְיֶה מִשָּׁם עוֹד עוּל יָמִים וְזָקֵן אֲשֶׁר לֹא יְמַלֵּא אֶת יָמָיו **כִּי הַנַּעַר בֶּן מֵאָה שָׁנָה יָמוּת** וְהַחוֹטֶא בֶּן מֵאָה שָׁנָה יְקֻלָּל" (סה, כ) שמתחברת לנבואה שכבר ראינו "בִּלַּע הַמָּוֶת לָנֶצַח" (כה, ח).

פסוק שיא בפרק הוא הפסוק הבא: "וְהָיָה **טֶרֶם יִקְרָאוּ וַאֲנִי אֶעֱנֶה** עוֹד הֵם מְדַבְּרִים וַאֲנִי אֶשְׁמָע" (סה, כד) – אם בתלונתו, העם תהה כיצד ה' לא עונה לזעקתם, ובחלק הראשון של התשובה ה' תיאר את המצב ההפוך – שבו ה' נדרש לעם והם לא קוראים אליו, כאן אנחנו פוגשים פסוק אידאלי ומרגש בדיוק בהקשר הזה: ה' נענה לבקשת העם ביד רחבה, והוא **יענה להם עוד טרם קריאתם אליו,** או תוך כדי קריאתם. הפרק נחתם כמובן, בעוד שני מוטיבים שאי-אפשר לוותר עליהם: השלום המפורסם של ישעיהו בעולם הטבע, שאנחנו מכירים מפרק י"א, בפרקנו: **"זְאֵב וְטָלֶה יִרְעוּ כְאֶחָד וְאַרְיֵה כַּבָּקָר יֹאכַל תֶּבֶן** וְנָחָשׁ עָפָר לַחְמוֹ" (סה, כה). וכמובן, הר ה' שחותם את הנבואה: "לֹא יָרֵעוּ וְלֹא יַשְׁחִיתוּ **בְּכָל הַר קָדְשִׁי אָמַר ה'"** (שם). שנזכה.

 ~ Nethanel Lasry: **אין לך מושג** מה היה לחבקוק להגיד? 

בא לך **לפגוש** את נבואות ירמיהו? 

רוצה להרגיש שאתה מכיר **את כל ספרי התנ"ך?**

הלימוד היומי בתנ"ך מתחיל מחר בלימוד **ספר ירמיהו.** הזדמנות נהדרת להצטרף למסע אל החלק הפחות מוכר של התנ"ך, זה שבדרך כלל נעצרים ומתייאשים בו – בואו ללמוד איתנו, עם הספק יומי קבוע ומסגרת להרחבות – וכך להכיר מקרוב את דבר ה' על ידי עבדיו הנביאים!  

לינק להצטרפות: 
https://chat.whatsapp.com/KZLlcSXiP9VDQyreP8qOhN

 ~ Nethanel Lasry: לרגל תחילת לימוד ספר ירמיהו מחר, מוזמנים לצרף אלינו חברים חדשים👆

 ~ Nethanel Lasry: מתחילים את **ספר ירמיהו** מחר!  
כמו שאמרנו בעבר, אנחנו ממליצים לכל מי שאיבד אותנו מתישהו לאורך ספר ישעיהו, **לדלג** לירמיהו כדי לשמור על הקצב ולהישאר חלק.

 ~ Nethanel Lasry: **ישעיהו פרק ס"ו – השמיים כסאי**

הפרק שלנו חותם את ספר ישעיהו. בשיעור **שד"ר נריה קליין העביר בישיבה הר עציון (מצורף), הוא עומד על כך שהנבואה האחרונה בספר מקבילה לנבואה הראשונה ויוצרת מסגרת לכל הספר. הספר נפתח בהעדאת השמיים והארץ על חטאי ישראל "שִׁמְעוּ **שָׁמַיִם** וְהַאֲזִינִי **אֶרֶץ"** (א, ב) וחותם בוויתור על עדותם ובריאת שמים וארץ חדשים: **"הַשָּׁמַיִם** הַחֲדָשִׁים **וְהָאָרֶץ** הַחֲדָשָׁה אֲשֶׁר אֲנִי עֹשֶׂה". בתחילת הספר פונים לקציני סדום: **"שִׁמְעוּ דְבַר ה'** קְצִינֵי סְדֹם" (א, י) ובסוף הספר לחרדים לדבר ה': **"שִׁמְעוּ דְּבַר ה'** הַחֲרֵדִים אֶל דְּבָרוֹ". בתחילת הספר ה' מחפש נחמה: "הוֹי **אֶנָּחֵם** מִצָּרַי" (א, כד), ובסוף הספר הוא מציע נחמה: "כְּאִישׁ אֲשֶׁר אִמּוֹ **תְּנַחֲמֶנּוּ** כֵּן אָנֹכִי **אֲנַחֶמְכֶם** וּבִירוּשָׁלִַם **תְּנֻחָמוּ"**. יחד עם הקבלות מנוגדות אלו שמצביעות על כך שהמצב השתנה וסופו של ספר ישעיהו הוא תיקון לתחילתו, יש גם הרבה הקבלות שאינן מנוגדות: בתחילת הספר ישעיהו מאשים: "וְתַחְפְּרוּ **מֵהַגַּנּוֹת** אֲשֶׁר **בְּחַרְתֶּם"** (א, כט), וגם בסופו הנביא מאשים: "הַמִּתְקַדְּשִׁים וְהַמִּטַּהֲרִים אֶל **הַגַּנּוֹת"**, ו"וּבַאֲשֶׁר לֹא חָפַצְתִּי **בָּחָרוּ"**. מצורפת טבלה בה הרבה הקבלות נוספות. 

הנבואה שונה מאוד מנבואת הפורענות של תחילת הספר, ומבטיחה נחמה וגאולה, אך יחד עם זאת שונה גם מנבואות הנחמה האחרות שראינו בחצי השני של ישעיהו. בנבואה שלנו מודגשת גם הפורענות, עד שהנבואה חותמת בפסוק שמעורר אי נחת: "וְיָצְאוּ וְרָאוּ בְּפִגְרֵי הָאֲנָשִׁים הַפֹּשְׁעִים בִּי כִּי תוֹלַעְתָּם לֹא תָמוּת וְאִשָּׁם לֹא תִכְבֶּה וְהָיוּ דֵרָאוֹן לְכָל בָּשָׂר". 
בספרו "מבט אל ההפטרות" (מצורף), **הרב משה ליכטנשטיין** מציין שלאורך נבואות ישעיהו ישנם דימויים בולטים למערכת היחסים בין הקב"ה לעם ישראל: פעמים רבות אלו דימויים של גבר ואישה, לעתים דימויים של עבד ואדון, אך בפרק שלנו יש דימוי ייחודי של אמא ותינוק: "הַאֲנִי אַשְׁבִּיר וְלֹא אוֹלִיד יֹאמַר ה'... לְמַעַן תִּינְקוּ וּשְׂבַעְתֶּם מִשֹּׁד תַּנְחֻמֶיהָ". בשונה מבני זוג, או אפילו עבד ואדון, שפועלים יחד ויוצרים משהו משותף, התינוק הוא פסיבי. האמא מגדלת אותו, משקיעה בו, ומפתחת אותו. הוא העתיד שלה והחלום שלה, אבל הוא לא עושה כלום בדרך להתבגרותו. זוהי הנבואה בה חותם ישעיהו. לאחר שעברנו את כל החצי השני של הספר, מסתבר שבני ישראל כבר לא יזכו לגאולה משוכללת בה הם יהיו שותפים גמורים. עם ישראל כקבוצה לא נמצא במדרגה הרוחנית שתאפשר לו לזכות לגאולה ביחד. לכן הגאולה שהנביא מבטיח היא גאולה אחרת: גאולה של אמא ותינוק בה ה' ידאג לנו. 

גאולה כזו היא גאולה שדורשת פחות, אבל גם שווה פחות. זו כבר לא תהיה גאולה בה כל עם ישראל כולו זוכים לראות באור ה', אלא גאולה בה "ה' באש יבוא" ויבדיל בין צדיקים ורשעים. יהיו בה אנשים שישתחוו לפני ה' מדי שבת, אבל גם אנשים שיהיו "דיראון לכל בשר". הדרישה של הנביא היא שנבחר באיזו קבוצה אנחנו רוצים להיות. 

הנבואה הזו נבחרה להיות נבואה של ראש חודש וחותמת את ספר ישעיהו, משום שעל אף שיש מחירים בגאולה חלקית – האדם פאסיבי, ולא כולם כלולים בה – יש בה גם רווח גדול. זו גאולה שלא דורשת אותה מידה של הכנה רוחנית ושותפות אנושית, וממילא רלוונטית תמיד, בכל דור ובכל זמן. ככה זה: ככל שהגאולה דורשת מאיתנו יותר שותפות ויותר השקעה היא גם גאולה טובה יותר, וככל שהיא גאולה טובה יותר היא דורשת מאיתנו שותפות והשקעה.

‎ ~ Nethanel Lasry: ‎audio omitted

‎ ~ Nethanel Lasry: הפטרות חזון וראש חודש - דף מקורות.docx • ‎3 pages ‎document omitted

‎ ~ Nethanel Lasry: הרב משה ליכטנשטיין הפטרת ראש חודש.docx • ‎1 page ‎document omitted

 ~ Nethanel Lasry: **ירמיהו פרק א – הקדשת ירמיהו**

ספר ירמיהו לוקח אותנו לתקופה אחרת מתקופתו של ספר ישעיהו (מצורף מבוא היסטורי מתוך דעת מקרא). מבחינת הרקע ההיסטורי אנחנו ממוקמים בתקופתם של יאשיהו ובניו, מלכי יהודה האחרונים ששלטו בתקופת השעבוד הבבלי והחורבן. יאשיהו היה מלך צדיק, שעשה מהפיכה דתית, נאבק בעבודה זרה והסיר את הבמות, ובניו היו מלכים שעשו את הרע בעיני ה'. אחד האתגרים לאורך הספר הוא בהתלבטות לאיזה מלך ולאיזה תקופה במלכותו לתארך כל נבואה. 

**א. הקדשת ירמיהו:** פעמים רבות במקרא נביא זוכה ל"נבואת הקדשה". לנבואות הקדשה בדרך כלל יש כמה רכיבים מרכזיים, ורכיבים אלה מופיעים גם אצל ירמיהו:  1.  ההקדשה לנביא "הִקְדַּשְׁתִּיךָ נָבִיא לַגּוֹיִם נְתַתִּיךָ". 2. התנגדות הנביא: "אֲהָהּ אֲדֹנָי ה' הִנֵּה לֹא יָדַעְתִּי דַבֵּר כִּי נַעַר אָנֹכִי". 3. דחיית ההתנגדות:  "אַל תֹּאמַר נַעַר אָנֹכִי". 4. חיזוק לנביא: "אַל תִּירָא מִפְּנֵיהֶם כִּי אִתְּךָ אֲנִי לְהַצִּלֶךָ נְאֻם ה'". 5. מעשה סמלי שמבטא את תחילת העבודה של הנביא: "וַיִּשְׁלַח ה' אֶת יָדוֹ וַיַּגַּע עַל פִּי". בנבואת ההקדשה של ירמיהו יש דברי חיזוק ייחודיים ביחס לנביאים אחרים, שנצרכים באופן מיוחד עבור השליחות שלו כנביא צעיר שאמור להתנגד לשרים ולמלך: "וַאֲנִי הִנֵּה **נְתַתִּיךָ הַיּוֹם לְעִיר מִבְצָר** וּלְעַמּוּד בַּרְזֶל וּלְחֹמוֹת נְחֹשֶׁת עַל כָּל הָאָרֶץ **לְמַלְכֵי יְהוּדָה לְשָׂרֶיהָ לְכֹהֲנֶיהָ וּלְעַם הָאָרֶץ**". הבטחה זו לירמיהו היא הבטחה שמטרימה את ההתמודדות הלא פשוטה שירמיהו יעבור לאורך הספר: המרדפים אחריו והנסיונות להורג אותו הופכים את ירמיהו לדמות טרגית. נביא שלא רצה לקבל על עצמו את השליחות, שפחד מהתוצאה אך היה מוכרח לבטא את המסרים הא–להיים שה' שולח לו ומשלם על כך את המחיר. 

**ב. בטרם אצרך בבטן ידעתיך:** הרמב"ם במורה נבוכים מסביר שאדם צריך להגיע למדרגה מסוימת, גם ברוחניות וגם בידע, בשביל להפוך להיות נביא. ממילא, לא מובן איך ירמיהו נבחר להיות נביא ה' כבר מבטן אמו. יש פרשנים שהסבירו שהקב"ה רוצה להקל על ירמיהו את קבלת השליחות אז הוא הסביר לו שהוא נבחר מבטן, כדי שיחוש את החיבור הטבעי שיש לו עם הקב"ה ועם הנבואה. שמעתי מהרב מדן הסבר אחר: ירמיהו הוא כהן מענתות – היישוב אליו שלמה המלך גירש את אביתר הכהן (מלכים א' פרק ב'). אביתר היה צאצא של בני עלי, שעבדו בשילה ועליהם נאמרה נבואת הפורענות ששילה תיחרב ושושלת עלי יפסיקו לשמש בכהונה. ממילא מסתבר שירמיהו צאצא של בני עלי, ובכך מהווה אנדרטה חיה לנבואת הפורענות על שילה. אחד מתפקידיו של ירמיהו היא להסביר שבית המקדש הוא כמו שילה, וכמו שמשכן שילה נחרב כך יחרב גם בית המקדש (ירמיהו ז, יב), ואם אתם לא מאמינים לי שזה אפשרי: תסתכלו עלי. זו המשמעות של הבחירה מבטן – הבחירה בשושלת בני עלי. 

**ג. תכני הנבואות:** כבר בנבואת ההקדשה מתוארים שלושה נושאים עליהם עתיד ירמיהו לדבר: נבואות על הגויים ("נָבִיא לַגּוֹיִם נְתַתִּיךָ"), נבואות פורענות ("לִנְתוֹשׁ וְלִנְתוֹץ וּלְהַאֲבִיד וְלַהֲרוֹס") ונבואות נחמה ("לִבְנוֹת וְלִנְטוֹעַ"). מיד לאחר ההקדשה ירמיהו מתחיל להתאמן על קבלת נבואות. ירמיהו רואה מחזה, וה' מוודא איתו שהוא מבין נכון כיצד לפרש את המראה. המראות אותן רואה ירמיהו הן המראות המרכזיות של הספר: מקל השקד שאומר שה' שוקד על דבריו, והסיר הנפוח שמבאר מהו אותו דבר ה' – האסון שיגיע מצפון. בשלב הזה עוד לא נגזרה הגזירה מה תעשה אותה ממלכה מצפון כשתגיע לשערי ירושלים, ואחת המשימות של ירמיהו תהיה להזהיר את בני ישראל, ובכך להשיב אותם בתשובה ולהגביל את הפורענות.

‎ ~ Nethanel Lasry: הרקע ההיסטורי לנבואת ירמיהו.pdf • ‎10 pages ‎document omitted

 ~ Nethanel Lasry: מצורף שיעור שהעבירה ביום חמישי **ד''ר יעל ציגלר** בישיבת הר עציון על נחמות ישעיהו. השיעור עסק ביחס בין הישועה מסנחריב בחלקו הראשון של הספר לבין הישועה מן החורבן בחלקו השני. לפי ציגלר, החלק של פרקי הישועה מן החורבן מבסס את אחד החידושים של המקרא על רקע סביבתו: יש תקומה לאחר המפלה והחורבן. בעמי הסביבה היה מקובל שלאחר שממלכה נחרבת, השורדים מתפזרים ומחפשים מקום אחר, ואינם מעלים בדעתם אפשרות לשיבה ובנייה מחדש. הנבואה הולכת בדרך אחרת, ומתוך החורבן מצביעה על הגאולה והתיקון העתידיים.

החלק השני של השיעור עסק בקשר בין פרקי הנחמה של ישעיהו לבין מגילת איכה. חז"ל אמרו שאת כל הפורעניות של ירמיהו, ניחם ישעיהו. ציגלר מביאה דוגמאות רבות לפורעניות המתוארות באיכה, שישעיהו בא ומתקן בנבואותיו על הגאולה. למשל- באיכה ציון מתוארת כאלמנה בודדה; בעוד בישעיהו מתוארת הפליאה של ירושלים כשהיא רואה את בניה המתקבצים אליה עד אפס מקום: "עוֹד יֹאמְרוּ בְאָזְנַיִךְ בְּנֵי שִׁכֻּלָיִךְ:  צַר-לִי הַמָּקוֹם גְּשָׁה-לִּי וְאֵשֵׁבָה. וְאָמַרְתְּ בִּלְבָבֵךְ, מִי יָלַד-לִי אֶת-אֵלֶּה, וַאֲנִי **שְׁכוּלָה וְגַלְמוּדָה".**

האזנה נעימה.

https://youtu.be/409kHtIQ9oA?si=uGea6a3d--NSFQee

 ~ Nethanel Lasry: **ירמיהו פרק ב – זכרתי לך חסד נעורייך, ואת?**

פרק ב' נפתח בנבואה מהמפורסמות שבתנ"ך: "כֹּה אָמַר ה' **זָכַרְתִּי לָךְ חֶסֶד נְעוּרַיִךְ** אַהֲבַת כְּלוּלֹתָיִךְ **לֶכְתֵּךְ אַחֲרַי בַּמִּדְבָּר** בְּאֶרֶץ לֹא זְרוּעָה" (ב, ב) פסוקים שנוטפת מהם רומנטיקה מרגשת על תקופת ההליכה במדבר ומערכת היחסים המיוחדת בתקופה זו בין עם ישראל לקב"ה.

אלא שכאשר אנחנו קוראים את הפסוקים הללו בתוך הקשרם בפרק, אנחנו מגלים שהם מהווים **הרמה להנחתה,** פתיחה לתוכחה. מיד אחרי הפסוקים על זכירת ה' את חסד הנעורים של עם ישראל, נפתחת נבואת התוכחה – שמראה את הצד השני של המטבע: בעוד ה' זכר לישראל את ההליכה במדבר, בני ישראל עשו את ההפך. **"וְלֹא אָמְרוּ** אַיֵּה ה' הַמַּעֲלֶה אֹתָנוּ מֵאֶרֶץ מִצְרָיִם **הַמּוֹלִיךְ אֹתָנוּ בַּמִּדְבָּר"** (ב, ו) - בני ישראל לא זכרו את חסדיו של הקב"ה כלפיהם בעת ההליכה במדבר.




לאורך הפרק, הנביא מתאר את ההפתעה וחוסר ההיגיון הגמור שבעזיבת בני ישראל את ה': "כִּי שְׁתַּיִם רָעוֹת עָשָׂה עַמִּי **אֹתִי עָזְבוּ מְקוֹר מַיִם חַיִּים** לַחְצֹב לָהֶם בֹּארוֹת **בֹּארֹת נִשְׁבָּרִים** אֲשֶׁר לֹא יָכִלוּ הַמָּיִם" (ב, יג) – לישראל יש אפשרות פשוטה מאוד, להישאר נאמנים לה' ולזכות לישועה, ובכל זאת הם עוזבים אותו. המחיר של עזיבת ה' מוחש במציאות בפורענות שמגיעה על העם, וסיבתה: "הֲלוֹא **זֹאת תַּעֲשֶׂה לָּךְ עָזְבֵךְ אֶת ה'** אֱלֹהַיִךְ בְּעֵת מוֹלִיכֵךְ בַּדָּרֶךְ" (ב, יז).

להרחבה נוספת וניתוח מדוקדק של נבואת ירמיהו בפרק ב', מוזמנים לקרוא את דבריו המצורפים של **הרב דוד סבתו.**

‎ ~ Nethanel Lasry: בין אהבה לבגידה- נבואת התוכחה הראשונה של ירמיהו - הרב דוד סבתו.doc ‎<attached: 00001224-בין אהבה לבגידה- נבואת התוכחה הראשונה של ירמיהו - הרב דוד סבתו.doc>

 ~ Nethanel Lasry: **ירמיהו פרק ג – הישוב אליה עוד?**

מהנבואה, כבר בפרק הקודם, נשמע שהעם ברגעים אלה מנסה לשוב אל ה' – לפחות ברמה מסוימת. אנחנו רואים שהעם מנסה להיתמם ולטעון שהוא לא חטא: "אֵיךְ תֹּאמְרִי לֹא נִטְמֵאתִי" (ב, כג). כמו כן, אנחנו מוצאים ניסיון של העם להיטהר, כלפיו אומר הנביא: "כִּי אִם תְּכַבְּסִי בַּנֶּתֶר וְתַרְבִּי לָךְ בֹּרִית נִכְתָּם עֲוֹנֵךְ לְפָנַי נְאֻם אֲדֹנָי ה'" (ב, כב). מהפסוק "לָמָּה תָרִיבוּ אֵלָי כֻּלְּכֶם פְּשַׁעְתֶּם בִּי נְאֻם ה'" (ב, כט) – נשמע שהעם מנסה לחזור לקיום קשר עם הקב"ה. ואנחנו מוצאים גם יומרה של העם לחשוב שתיקן את חטאיו לגמרי: **"וַתֹּאמְרִי כִּי נִקֵּיתִי אַךְ שָׁב אַפּוֹ מִמֶּנִּי"** (ב, לה).

הפרק שלנו נפתח באמירה קשה אך ברורה: "הֵן יְשַׁלַּח אִישׁ אֶת אִשְׁתּוֹ **וְהָלְכָה מֵאִתּוֹ וְהָיְתָה לְאִישׁ אַחֵר הֲיָשׁוּב אֵלֶיהָ עוֹד"** - בתורה יש איסור על חזרת גרושה שנישאה לאחר אל בעלה הראשון (דברים כד, ד). ובאותו אופן אומר הקב"ה – לאחר שזנית אחרי האלילים, לכאורה לא תוכלי לשוב אלי: **"וְאַתְּ זָנִית רֵעִים רַבִּים וְשׁוֹב אֵלַי נְאֻם ה'"** (ג, א). האמירה לעם, שמציג את עצמו כמנסה לשוב – היא שהדבר לא ייתכן.

עוד לפני שנמשיך בתיאור המתרחש בפרק, כדאי לציין שאנחנו פוגשים בפרק תופעה חשובה, שתלווה אותנו רבות לאורך ספרי ירמיהו ויחזקאל. תוכחה על עבודה זרה מצויה גם בפרק ב', אבל בפרק ג' מתחדש השימוש האינטנסיבי במשל **הזנות והבגידה** שבין איש לאישה, כדי לתאר את חטאי עם ישראל בעבודה זרה ועזיבת ה'. השימוש במשל זה ילווה אותנו עוד רבות, כאמור.

מה הפתרון? האמנם בני ישראל לא יוכלו לשוב אל ה' בגלל שהם זנו אחרי עבודה זרה? נדמה לי שהפרק מציע פתרון מעניין לבעיה זו: "שׁוּבוּ **בָנִים** שׁוֹבָבִים" (ג, יד וכב) – בשלב מסוים, הפרק עובר לדבר במושגי **אב ובן.** בן תמיד ישאר בנו של אביו, גם אם יחטא רבות. החלפת משל האיש והאישה במשל האב ובנו, מאפשרת פרספקטיבה אחרת – שבה לא משנה מה, מערכת היחסים תמיד תהיה קיימת, וברת-תיקון.

נושא חשוב נוסף בפרק, שלא נספיק לגעת בו בהרחבה: יחסי **ישראל ויהודה** - הנביא בפרק מוכיח את יהודה דווקא דרך השוואה לישראל. באופן פשוט, ממלכת ישראל שכבר גלתה, היא הממלכה במצב הירוד ביותר מבחינה דתית. הנביא בפרקנו אומר ליהודה שהיא נעשתה גרועה יותר מממלכת ישראל בשעתה ("צִדְּקָה נַפְשָׁהּ מְשֻׁבָה יִשְׂרָאֵל מִבֹּגֵדָה יְהוּדָה"; ג, יא) – שזו תוכחה חריפה מאוד. הנבואה בפרק משתמשת בנקודה הזו, דרך תיאור נבואת תשובה וחזרה של ישראל, ולאחר מכן שלב שבו ישראל ויהודה שבים ביחד: "בַּיָּמִים הָהֵמָּה יֵלְכוּ בֵית יְהוּדָה עַל בֵּית יִשְׂרָאֵל" (ג, יח).

 ~ Nethanel Lasry: **ירמיהו פרק ד'  – תיקון הלב**

אחרי ההקדמות על חטאי יהודה, ירמיהו מתחיל להזהיר באופן ממשי יותר מפני הפורענות המתקרבת. הוא קורא לבני יהודה להפעיל את האזעקות: "תִּקְעוּ שׁוֹפָר בָּאָרֶץ קִרְאוּ מַלְאוּ וְאִמְרוּ הֵאָסְפוּ וְנָבוֹאָה אֶל  עָרֵי הַמִּבְצָר" ולחגור שק ואפר מפני השממה שיביא האויב. 

בתוך האזהרות, ירמיהו מפציר בבני יהודה לחזור בתשובה. מה משמעות הקריאה לחזור בתשובה כעת, ומה ההבדל בין החזרה בתשובה אותה מבקש ירמיהו, לעומת החזרה בתשובה אותה דחה בתוקף בפרק ב': "כִּי אִם תְּכַבְּסִי בַּנֶּתֶר וְתַרְבִּי לָךְ בֹּרִית נִכְתָּם עֲוֹנֵךְ לְפָנַי נְאֻם אֲ—דֹנָי ה'" (פסוק כב)?

הסוד הוא במילה המנחה של הפרק – "לב". הביטוי לב מופיע שבע פעמים בפרק: בקריאה לבני יהודה לשוב בתשובה: "הִמֹּלוּ לַה' וְהָסִרוּ עָרְלוֹת **לְבַבְכֶם** אִישׁ יְהוּדָה וְיֹשְׁבֵי יְרוּשָׁלִָם" ו"כַּבְּסִי מֵרָעָה **לִבֵּךְ** יְרוּשָׁלִַם לְמַעַן תִּוָּשֵׁעִי" בתיאורי הפורענות: "וְהָיָה בַיּוֹם הַהוּא נְאֻם ה' יֹאבַד **לֵב** הַמֶּלֶךְ **וְלֵב** הַשָּׂרִים" וגם "זֹאת רָעָתֵךְ כִּי מָר כִּי נָגַע עַד **לִבֵּךְ"**, ובקינה של ירמיהו: " מֵעַי מֵעַי אוֹחִילָה קִירוֹת **לִבִּי** הֹמֶה לִּי **לִבִּי** לֹא אַחֲרִישׁ". 

זהו ההבדל הגדול בין הכיבוס שלא מועיל בפרק ב', לכיבוס שמועיל בפרק שלנו:" כַּבְּסִי מֵרָעָה **לִבֵּךְ**". לא כיבוס חיצוני. לא תהליך שמנסה לנקות את הבגדים ולומר "לא נטמאתי". אלא תהליך פנימי עמוק של חזרה בתשובה שכוללת שינוי אמיתי, דרישת ה', ותיקון. הקב"ה דורש את הלב, וכאשר נשוב אליו בכל הלב יקוים בנו: "אִם תָּשׁוּב יִשְׂרָאֵל נְאֻם ה' אֵלַי תָּשׁוּב".

 ~ Nethanel Lasry: **ירמיהו פרק ה' – העל אלה לא אפקוד?**

כאשר אברהם ניסה לשכנע את הקב"ה לרחם על סדום, הוא נעצר בחמישה צדיקים מתוך הבנה שאפילו אם יש צדיק אחד או שניים הם לא מצדיקים רחמים על העיר (בראשית י"ח). לעומת זאת, ירמיהו מצהיר שאין בירושלים ולו צדיק אחד בודד — המצב שלנו **יותר גרוע מסדום**.  גם הקטנים וגם הגדולים עזבו את דרך ה', ומלאים בחטאים דתיים וחברתיים ברמה כזו שהנבואה מכריזה: "הַעַל אֵלֶּה לוֹא אֶפְקֹד נְאֻם ה' וְאִם בְּגוֹי אֲשֶׁר כָּזֶה לֹא תִתְנַקֵּם נַפְשִׁי". כביכול כאילו אנחנו לא משאירים לקב"ה שום ברירה מלבד להכות אותנו. 

לעתים מתוך הנבואה אנחנו יכולים להבין עם איזו תפיסה מוטעית של העם נאלץ הנביא להתמודד. העם בתקופת ירמיהו התכחש לחלוטין לכל הסיפור של השגחת ה': "כִּחֲשׁוּ בַּה' וַיֹּאמְרוּ לֹא הוּא וְלֹא תָבוֹא עָלֵינוּ רָעָה וְחֶרֶב וְרָעָב לוֹא נִרְאֶה:  וְהַנְּבִיאִים יִהְיוּ לְרוּחַ וְהַדִּבֵּר אֵין בָּהֶם כֹּה יֵעָשֶׂה לָהֶם". הנביאים מדברים ומזהירים, והעם מתעקש שלא תבוא עליו רעה ושכל דברי הנביאים יהיו לרוח. כשזו התפיסה השלטת קשה מאוד להזהיר וקשה מאוד לשנות את הכיוון של הספינה. 

ככל הנראה הנבואה מתקופה מוקדמת מאוד בחייו של ירמיהו, כאשר האויב הבבלי עוד לא מוכר בשמו. ירמיהו מתאר את עוצמתו, אבל בלי להזכיר את שמו או מקומו: "גּוֹי אֵיתָן הוּא גּוֹי מֵעוֹלָם הוּא". העונש שבני ישראל יספגו יהיה מידה כנגד מידה: הם בחרו שלא **לעבוד** את ה', ולכן ה' ידאג שבמקום זה הם יאלצו **לעבוד** אדונים זרים בגלות. 

לפני שירמיהו מזכיר קבוצה נוספת של חטאי העם, הוא מדגיש את כוחו של ה' ששם את החול כגבול לים. הניסוחים בהם ירמיהו משתמש רומזים על חוקים נוספים שהקב"ה נתן בעולם: "הַאוֹתִי לֹא תִירָאוּ נְאֻם ה' אִם מִפָּנַי לֹא תָחִילוּ אֲשֶׁר **שַׂמְתִּי חוֹל גְּבוּל לַיָּם חָק עוֹלָם** וְלֹא יַעַבְרֶנְהוּ וַיִּתְגָּעֲשׁוּ וְלֹא יוּכָלוּ וְהָמוּ גַלָּיו וְלֹא יַעַבְרֻנְהוּ". לעומת הים שמציית לחוקי **הטבע** של הקב"ה, ועומד בגבולות שהקב"ה שם לו, בני יהודה עוברים על כל החוקים **הדתיים** ופורצים את כל הגבולות: "וְלָעָם הַזֶּה הָיָה לֵב סוֹרֵר וּמוֹרֶה סָרוּ וַיֵּלֵכוּ". לאחר הזכרת חטאי העם ירמיהו מסיים בפזמון: "הַעַל אֵלֶּה לֹא אֶפְקֹד נְאֻם ה' אִם בְּגוֹי אֲשֶׁר כָּזֶה לֹא תִתְנַקֵּם נַפְשִׁי".

 ~ Nethanel Lasry: **ירמיהו פרק ו – הידרדרות**

**א - סגירת יחידת הפתיחה של הספר:**

בפרק שלנו אנחנו רואים מימוש של כמה רעיונות שהוצגו בנבואת ההקדשה של ירמיהו, בפרק א'. כך למשל בפרק א' ראינו שמתואר מעין "טקס" שבו ה' קורא לגויים לעלות על ירושלים: "כִּי הִנְנִי קֹרֵא לְכָל מִשְׁפְּחוֹת מַמְלְכוֹת צָפוֹנָה נְאֻם ה' וּבָאוּ **וְנָתְנוּ אִישׁ כִּסְאוֹ פֶּתַח שַׁעֲרֵי יְרוּשָׁלִַם"** (א, טו). ובפרק שלנו אנחנו אכן מוצאים קריאה לגויים לעלות על ירושלים: "כִּי כֹה אָמַר ה' צְבָאוֹת **כִּרְתוּ עֵצָה וְשִׁפְכוּ עַל יְרוּשָׁלִַם סֹלְלָה** הִיא הָעִיר הָפְקַד כֻּלָּהּ עֹשֶׁק בְּקִרְבָּהּ" (ו, ו). כמו כן, האמירה הייחודית של ה' לירמיהו – שהוא יהיה **למבצר כנגד העם** (א, יח-יט) – חוזרת אצלנו בסוף הפרק **"בָּחוֹן נְתַתִּיךָ בְעַמִּי מִבְצָר** וְתֵדַע וּבָחַנְתָּ אֶת דַּרְכָּם" (ו, כז). על משמעות עמידתו של ירמיהו אל מול העם, כמבצר, ניגע מעט בנקודה הבא.

**ב – בין הנביא לעם**

בנקודות רבות בספר ירמיהו, שאלת היחס של ירמיהו כנביא לעם ישראל נמצאת במוקד. בפרק שלנו למשל, תוך כדי הנבואה אנחנו שומעים על תסכולו של ירמיהו כנביא, שלא רואה תועלת בדבריו: **"עַל מִי אֲדַבְּרָה וְאָעִידָה וְיִשְׁמָעוּ הִנֵּה עֲרֵלָה אָזְנָם וְלֹא יוּכְלוּ לְהַקְשִׁיב** הִנֵּה דְבַר ה' הָיָה לָהֶם לְחֶרְפָּה לֹא יַחְפְּצוּ בוֹ" (ו, י) – ירמיהו תוהה אל מי הוא מדבר, הרי אף אחד לא מעוניין להקשיב? ולצד זאת, הוא מתאר שנבואותיו פשוט גועשות ממנו החוצה מתוך בעירה פנימית: **"וְאֵת חֲמַת ה' מָלֵאתִי נִלְאֵיתִי הָכִיל** שְׁפֹךְ עַל עוֹלָל בַּחוּץ וְעַל סוֹד בַּחוּרִים יַחְדָּו" (ו, יא).

**ג - הידרדרות ביחס לנבואות ישעיהו**

נראה שאם בוחנים מלמעלה את ספר ירמיהו לאור ספר ישעיהו, אפשר לומר בבירור שאנחנו נמצאים בהידרדרות ובהחרפה בשאלת מצב העם. נדגים את הדברים דרך שני מוטיבים שעולים בפרק שלנו: עוללות וצריפת כסף. א. **עוללות:** בישעיהו הפורענות תוארה במונחי עוללות: **"וְנִשְׁאַר בּוֹ עוֹלֵלֹת** כְּנֹקֶף זַיִת שְׁנַיִם שְׁלֹשָׁה גַּרְגְּרִים בְּרֹאשׁ אָמִיר" (ישעיהו יז, ו) – הפורענות משולה לבציר, אבל כזה **שמשאירים בו עוללות.** ואילו אצלנו בפרק משל העוללות משמש **לאמירה הפוכה:** "כֹּה אָמַר ה' צְבָאוֹת **עוֹלֵל יְעוֹלְלוּ כַגֶּפֶן שְׁאֵרִית יִשְׂרָאֵל** הָשֵׁב יָדְךָ כְּבוֹצֵר עַל סַלְסִלּוֹת" – הפורענות תהיה **כבצירת עוללות** - כלומר בציר מוחלט שלא משאיר שום דבר. ב. **צריפת כסף:** בישעיהו פרק א' ראינו שהנבואה מדברת על צריפת ירושלים ככסף: "וְאָשִׁיבָה יָדִי עָלַיִךְ **וְאֶצְרֹף כַּבֹּר סִיגָיִךְ** וְאָסִירָה כָּל בְּדִילָיִךְ" (ישעיהו א, כה) ואילו אצלנו בפרק מובע ייאוש מניסיון הצריפה: **"לַשָּׁוְא צָרַף צָרוֹף** וְרָעִים לֹא נִתָּקוּ. **כֶּסֶף נִמְאָס** קָרְאוּ לָהֶם כִּי מָאַס ה' בָּהֶם" (ו, כח-כט).

**ד - ההנהגה ונביאי השקר**

אחד הנושאים המרכזיים בספר ירמיהו הוא ההתמודדות עם נביאי השקר, "המתחרים" של ירמיהו. אנחנו רואים הצצה לבעיה זו כבר בפרק שלנו: "וַיְרַפְּאוּ אֶת שֶׁבֶר עַמִּי עַל נְקַלָּה לֵאמֹר שָׁלוֹם שָׁלוֹם וְאֵין שָׁלוֹם" (ו, יד) – תוך כדי מצב השבר, אותו מנסה ירמיהו למנף כדי לגרום לעם לרפא עצמם ולשוב בתשובה, מסתובבים בעם אנשים אחרים שאומרים שהכל בסדר – "שלום שלום", למרות שבפועל הדברים רחוקים מלהיות נכונים. עוד נתייחס לסוגיה זו בהרחבה בע"ה.

 ~ Nethanel Lasry: **ירמיהו פרק ז – היכל ה' היכל ה' היכל ה' המה**

נבואה זו היא מהמפורסמות בספר ירמיהו. ירמיהו מצטווה לנבא נבואה זו דווקא בעומדו **בשער בית ה'.** בפתיחתה של הנבואה קורא ירמיהו לעם **לתקן את דרכיו.** דבריו מובאים כנגד דבריהם של **נביאי השקר:** "אַל תִּבְטְחוּ לָכֶם אֶל דִּבְרֵי הַשֶּׁקֶר לֵאמֹר הֵיכַל ה' הֵיכַל ה' הֵיכַל ה' הֵמָּה" (ז, ד) – נביאי השקר אומרים **שהיכל ה' לא יכול להיחרב** - ולכן אין צורך לתקן את דרכינו כדי להישאר בטוחים בירושלים. ירמיהו כנגדם מתנה את ההישארות בירושלים בתיקון ותשובה: "כִּי **אִם הֵיטֵיב תֵּיטִיבוּ אֶת דַּרְכֵיכֶם** וְאֶת מַעַלְלֵיכֶם אִם עָשׂוֹ תַעֲשׂוּ מִשְׁפָּט בֵּין אִישׁ וּבֵין רֵעֵהוּ... וְשִׁכַּנְתִּי אֶתְכֶם בַּמָּקוֹם הַזֶּה" (ז, ה-ז).

מפסוקי התוכחה של הנביא משתקפת **התפיסה של העם:** **"הֲגָנֹב רָצֹחַ וְנָאֹף** וְהִשָּׁבֵעַ לַשֶּׁקֶר וְקַטֵּר לַבָּעַל **וְהָלֹךְ אַחֲרֵי אֱלֹהִים אֲחֵרִים** אֲשֶׁר לֹא יְדַעְתֶּם: **וּבָאתֶם וַעֲמַדְתֶּם לְפָנַי בַּבַּיִת הַזֶּה** אֲשֶׁר נִקְרָא שְׁמִי עָלָיו וַאֲמַרְתֶּם נִצַּלְנוּ לְמַעַן עֲשׂוֹת אֵת כָּל הַתּוֹעֵבוֹת הָאֵלֶּה: הַמְעָרַת פָּרִצִים הָיָה הַבַּיִת הַזֶּה אֲשֶׁר נִקְרָא שְׁמִי עָלָיו בְּעֵינֵיכֶם גַּם אָנֹכִי הִנֵּה רָאִיתִי נְאֻם ה'" (ז, ט-יא; הציטוט הארוך בשל **יסודיות הפסוקים)** - העם חושב שאפשר לחטוא לכל רוחב הגזרה – בבין אדם לחברו ובבין אדם למקום, בחטאים החמורים ביותר – ואז לבוא לבית ה', לכפר על החטאים ולהינצל. תגובת הנביא לתפיסה זו ברורה וחדה: **הַמְעָרַת פָּרִצִים הָיָה הַבַּיִת הַזֶּה?!**

ירמיהו מביא **תקדים** לכך שבית ה' יכול להיחרב – כמו שקרה **למשכן שילה:** "כִּי לְכוּ נָא **אֶל מְקוֹמִי אֲשֶׁר בְּשִׁילוֹ** אֲשֶׁר שִׁכַּנְתִּי שְׁמִי שָׁם בָּרִאשׁוֹנָה **וּרְאוּ אֵת אֲשֶׁר עָשִׂיתִי לוֹ** מִפְּנֵי רָעַת עַמִּי יִשְׂרָאֵל" – משכן שילה נחרב, לאור מצבו של העם, וכך גם המקדש יכול להיחרב. מה יענה העם לטענה זו? עיון באחד מפרקי תהילים יכול להעלות תשובה אפשרית של העם: **"וַיִּטֹּשׁ מִשְׁכַּן שִׁלוֹ** אֹהֶל שִׁכֵּן בָּאָדָם... וַיִּמְאַס בְּאֹהֶל יוֹסֵף **וּבְשֵׁבֶט אֶפְרַיִם לֹא בָחָר: וַיִּבְחַר אֶת שֵׁבֶט יְהוּדָה אֶת הַר צִיּוֹן אֲשֶׁר אָהֵב"** (תהילים עח, ס-סח) – אולי העם טוען: אכן משכן שילה נחרב, אבל בעקבות העובדה שה' מאס בשבט אפרים. מאז, ה' בחר בשבט יהודה ובבית דוד – **בחירה נצחית,** כמקום השכנת השכינה לעולם – ולכן אף ששילה נחרבה, ירושלים לא תחרב. אפשר להוסיף לכך שבעת נבואות ירמיהו, ממלכת ישראל **כבר גלתה** וזה יכול לחזק את תפיסת העם: ה' מאס באפרים ובחר ביהודה. כדי להוציא מכל אפשרות לחשוב כך, מדגיש ירמיהו שגזירת הגלות מרחפת על יהודה, בדיוק כשם שנעשה לאפרים: **"וְהִשְׁלַכְתִּי אֶתְכֶם מֵעַל פָּנָי כַּאֲשֶׁר הִשְׁלַכְתִּי אֶת כָּל אֲחֵיכֶם אֵת כָּל זֶרַע אֶפְרָיִם"** (ז, טו).

לניתוח מדוקדק יותר של הפרק, מוזמנים לקרוא את הדברים המצורפים מפי **הרב דוד סבתו.**

‎ ~ Nethanel Lasry: היכל ה' המה - הרב דוד סבתו.doc ‎<attached: 00001237-היכל ה' המה - הרב דוד סבתו.doc>

 ~ Nethanel Lasry: מצורף שיעור שהעביר ד''ר יושי פרג'ון בישיבת הר עציון ביום ראשון על בעית נביאי השקר בספר ירמיהו. בנוסף מצורף סיכום והמצגת הנלוית לשיעור.

 ~ Nethanel Lasry: https://youtu.be/Vs3aKzXkMsc?si=q8HwUcenquiISCbP

 ~ Nethanel Lasry: אחד האתגרים הכי גדולים עמם מתמודד ירמיהו, ואולי הגדול שבהם - הוא סוגיית נביאי השקר. ירמיהו מביא את דבר ה' לעם, אבל כנגדו עומד נביא אחר ואומר את ההפך הגמור. מה עושים? בשיעור, יושי מציג את הפתרון של התורה לבעיה הזו – נביא האמת צריך להביא מופת, ונבואתו צריכה להתגשם. דא עקא, בכל אחת מהדרכים הללו ישנם קשיים. הבאת מופת, לטענת יושי, נעשית נדירה יותר ויותר עם התקדמות הדורות. ומבחן התגשמות הנבואה לא מספק פתרון מלא לבעיה - כי במקרים רבים צריך לקבל את ההחלטה אם להקשיב לנביא עוד לפני התגשמות הנבואה, ובאופן כללי – עלול לקחת זמן רב עד שהיא תתגשם; בעיה נוספת במבחן ההתגשמות היא שרוב נבואות הפורענות נועדו שלא להתגשם, שהרי מטרתן היא להחזיר את העם בתשובה, ולפי נבואת בית היוצר (ירמיהו י"ח), גם נבואות נחמה יכולות שלא להתגשם, אם העם יעשה הרע בעיני ה' (אגב, הנקודה האחרונה שנויה במחלוקת בין הוגי ימי הביניים).

דורו של ירמיהו נתון במבוכה גדולה – יש נביאי שקר רבים, וקשה להבחין בינם לבין נביאי ה'. בעימות שבין ירמיהו לבין חנניה בן עזור (ירמיהו כ"ח), אפילו ירמיהו בעצמו אינו יכול לדעת שחנניה הוא נביא שקר; רק אחרי נבואה מפורשת מה', ירמיהו יכול להכריז שחנניה הוא נביא שקר. בסופו של דבר, מצביע יושי על כך שירמיהו מביא כמה סימנים לזיהוי נביאי שקר; הסימנים הללו קשורים לתוכן מעשיהם והתנהגותם של הנביאים. נביאים שהולכים אחר הבעל, בוצעי בצע ועושי שקר, או נואפים ותומכי רשעים - הם נביאי שקר.

‎ ~ Nethanel Lasry: יושי פרג'ון - מאבקו של ירמיהו הנביא בנביאי השקר - קצר.pdf • ‎37 pages ‎<attached: 00001243-יושי פרג'ון - מאבקו של ירמיהו הנביא בנביאי השקר - קצר.pdf>

 ~ Nethanel Lasry: **ירמיהו פרק ח' – למה לא חוזרים בתשובה?**

בשונה מסתם אדם, שנופל ומיד מנסה לקום, ירמיהו מתלונן על עם ישראל שלא מנסים אפילו להתרומם על הרגליים ולחזור בתשובה. תוך שימוש בלשון נופל על לשון מחזרה **בתשובה** , הוא מכנה את חטאי עם ישראל **שובבות** ומאשים שבמקום להיות שובבות חולפת (כמו הביטוי המודרני "משובת נעורים") השובבות של עם ישראל היא "משובת נצח".

ירמיהו מצביע על שתי סיבות מרכזיות לעקשנותם של בני ישראל להישאר בחטא.

הסיבה הראשונה היא **חוסר תשומת הלב**. אנשים רצים בשגרת החיים שלהם ולא עוצרים לחשבון נפש אם יש מה לתקן ומה לשפר: "אֵין אִישׁ נִחָם עַל רָעָתוֹ לֵאמֹר מֶה עָשִׂיתִי כֻּלֹּה שָׁב במרצותם בִּמְרוּצָתָם **כְּסוּס שׁוֹטֵף בַּמִּלְחָמָה**". את הסיבה הזו הדגיש מאוד **הרמח"ל** במידת הזהירות בספרו 'מסילת ישרים' (פרק ב'). הרמח"ל מדגיש כמה חשוב להאט את הקצב, לעצור, ולחשוב מה כדאי לעשות ומה פחות כדאי. כאשר לא עוצרים, וחיים במרוצה, אי אפשר לשנות ולתקן. 

ירמיהו מדגיש יותר את הסיבה השניה: הם טועים **אידיאולוגית**. בני אותו הדור לא היו סתם עצלנים שלא חושבים על מעשיהם. הם חשבו על זה, ובכל זאת הגיעו למסקנה שהם בסדר. כנגד זה ירמיהו מזדעק "אֵיכָה תֹאמְרוּ חֲכָמִים אֲנַחְנוּ וְתוֹרַת ה' אִתָּנוּ". הזכרנו את הטעות שלהם אתמול – הם חושבים שהקב"ה כרת עם ירושלים ויהודה ברית נצח, ושלא משנה מה הם יעשו ה' יהיה בצד שלהם ושל בית מקדשו. זו טעות יסודית, אבל טעות דתית. ירמיהו מנסה להסביר להם שבית המקדש יחרב, שירושלים תיפול, ושהם צריכים לתקן – אבל העם חושב **שירמיהו** הוא הכופר שלא מאמין בה' ובכוחו, בברית עם ה', או בקדושת ירושלים. הנביא לא סתם מנסה לשכנע את העם לחזור בתשובה אלא יוצא נגד התפיסות הדתיות של העם, ונגד טעות כזו קשה הרבה יותר להתווכח.




 ~ Nethanel Lasry: **ירמיהו פרק ט – יאוש**

בפרק שלנו ירמיהו נושא קינה. לאחר נסיונות רבים להשיב את בני יהודה בתשובה, ולאחר שהוא מבין שהפערים בינו לבין העם הם פערים שלא ניתן לגשר עליהם, ירמיהו רוצה לעזוב את הכל: "מִי יִתְּנֵנִי בַמִּדְבָּר מְלוֹן אֹרְחִים וְאֶעֶזְבָה אֶת עַמִּי וְאֵלְכָה מֵאִתָּם כִּי כֻלָּם מְנָאֲפִים עֲצֶרֶת בֹּגְדִים".  הוא מתאר חברה שהדרדרה כל כך, שכבר אין לו מה לחפש בה, ולאחר תיאור החטאים החברתיים, והפזמון שכבר ראינו בעבר (פרק ה', פסוקים ט, כט): "הַעַל אֵלֶּה לֹא אֶפְקָד בָּם נְאֻם ה' אִם בְּגוֹי אֲשֶׁר כָּזֶה לֹא תִתְנַקֵּם נַפְשִׁי", הוא נושא קינה. 

קינה היא ביטוי של יאוש. כאשר חושבים שיש עוד מה לתקן, אז מתאמצים, או מתפללים. כאשר מבינים שאין עוד מה לעשות – מקוננים. 

חז"ל מתארים את ירמיהו כנביא ש"תבע את כבוד האב וכבוד הבן" (מכילתא דרבי ישמעאל, פסחא). כלומר, דרש מהעם בעבור הקב"ה, אבל גם התפלל ועמד מול הקב"ה בעבור העם. הוא באמת רצה את טובת העם, אבל עמד איתם במערכת יחסים מורכבת. לאורך הספר הוא מנסה להשיב אותם בתשובה, אבל סובל מרדיפות אישיות, שיגיעו עד כדי נסיונות להרוג אותו, וגם מחלוקות אידיאולוגיות או סתם אטימות של העם, שמקשות עליו להציל אותם מעצמם. 

אם בפרק ז' למשל, ה' צריך לעצור את ירמיהו מלהתפלל בעד העם: "וְאַתָּה אַל תִּתְפַּלֵּל בְּעַד הָעָם הַזֶּה" (ירמיהו פרק ז, טז), בפרק שלנו כבר אין נסיונות – ירמיהו לא רק שלא מתפלל בעבור העם, אלא מבקש לעזוב אותם. 

זוהי עוד לא נקודת האל חזור האחרונה, אבל לאט לאט מצטמצמת האפשרות לתיקון של עם ישראל, והאפשרות להמלט מהחורבן הולכת ונעלמת. בהמשך הספר נצטרך לתהות: מה המשמעות של נביא כאשר יש יאוש מהחזרה בתשובה, או כאשר גזירת החורבן הופכת מ'איום' לגזר דין מוחלט. מה המשימה שלו כעת? מה הוא מנסה להשיג?

 ~ Nethanel Lasry: **ירמיהו פרק י – בין ישראל לעמים (?)**

בסוף הפרק הקודם ראינו את ההשוואה בין הגויים לישראל, כאשר ירמיהו אומר לעם ישראל שאף שהם מולים, הם בעצם ערלי לב, ובכך אין הבדל בינם לבין הגויים: **"כִּי כָל הַגּוֹיִם עֲרֵלִים וְכָל בֵּית יִשְׂרָאֵל עַרְלֵי לֵב"** (ט, כה). הפרק שלנו ממשיך בהשוואה בין ישראל לעמים, בהקשרי עבודה זרה: הנביא מתרה בעם שלא ילמדו מהגויים, עובדי העבודה הזרה: **"כֹּה אָמַר ה' אֶל דֶּרֶךְ הַגּוֹיִם אַל תִּלְמָדוּ** וּמֵאֹתוֹת הַשָּׁמַיִם אַל תֵּחָתּוּ **כִּי יֵחַתּוּ הַגּוֹיִם מֵהֵמָּה"** (י, ב). 

את חומרת המצב אליו הגיע העם, אפשר אולי לחדד על דרך ההשוואה לישעיהו. פרקנו משתמש בטקטיקה שפגשנו כבר בפרקי ישעיהו – **הגחכת העבודה הזרה.** כך למשל:  **"כִּי עֵץ מִיַּעַר כְּרָתוֹ** מַעֲשֵׂה יְדֵי חָרָשׁ בַּמַּעֲצָד" (י, ג). גם בישעיהו פגשנו פסוקים שמגחיכים את העבודה לפסל שהוא מעשה ידי אדם. אלא שבישעיהו, הטענות התיאולוגיות באו כנגד הגויים. הנביא יחד עם ישראל עמד כנגד הגויים וערך השוואה בינינו – שלצדנו עומד ה' היודע את העתיד וברא את השמים והארץ, לבין הגויים שעובדים לאלילים מעשה ידי עצמם.  

אצלנו בירמיהו, הגחכת העבודה הזרה באה לא בדברי ישראל לעמים, אלא **בדברי הנביא לישראל עצמם.** העם משוקע בעבודה זרה, וירמיהו הנביא צריך להסביר להם את האירוניה שבעבודה לפסל שהם עצמם יצרו. בפרק שלנו מופיע אף פסוק בארמית – שזו תופעה נדירה יחסית – ובו טענות נגד העבודה הזרה: "כִּדְנָה תֵּאמְרוּן לְהוֹם אֱלָהַיָּא דִּי שְׁמַיָּא וְאַרְקָא לָא עֲבַדוּ יֵאבַדוּ מֵאַרְעָא וּמִן תְּחוֹת שְׁמַיָּא אֵלֶּה" (י, יא). המפרשים מסבירים שמופיע כאן פסוק בארמית משום שהוא מיועד לגויים, ו"תאמרון להום" הכוונה שדברים אלה צריכים להיאמר אל הגויים, ראו למשל **באברבנאל:** "והנה זכר זה בלשון ארמי מפני שהיה זה מרגלא בפומיה של ירמיהו שהיה טוען הטענה הזאת לחכמי הגוים המאמינים בכחות השמים".

הדברים מחדדים את הנאמר לעיל – בפרק שלנו, אותם תכנים מיועדים הן לישראל והן לעמים. הדבר ממחיש את שפל המדרגה של עם ישראל, שנדרשים לאותם דברי מוסר שנאמרים לעמים, כנגד עבודה לפסילים.

שתי תופעות נוספות שעולות בפרק:
1.	**קינות:** במקומות רבים בנבואות ירמיהו, חלק מהפסוקים המופיעים, הם פשוט **קינות** (אצלנו בפרק – פסוקים יט-כא) הדבר מבטא נקודות חשובות רבות בספר ירמיהו: את אווירת החורבן שהיא כבר לא בגדר איום בלבד אלא ממש מורגשת באוויר. הקינה מבטאת גם את התחושה שירמיהו אבל וכואב יחד עם העם. וכן, שהנבואות לא רק תוקפות את עם ישראל אלא גם משתתפות בכאבו וצערו.
2.	**תפילת ירמיהו:** בפרק אנחנו מוצאים דוגמה לתפילה של ירמיהו להקלת העונש. אמנם תפילה שכבר מניחה מצב קשה מאוד, אבל בכל זאת יש כאן איזשהו ניסיון להקל מעט מהפורענות שתבוא על עם ישראל. הוא מבקש שלפחות בנקודה זו, יהיה הבדל בין ישראל לעמים: "יַסְּרֵנִי ה' אַךְ בְּמִשְׁפָּט אַל בְּאַפְּךָ פֶּן תַּמְעִטֵנִי: שְׁפֹךְ חֲמָתְךָ עַל הַגּוֹיִם אֲשֶׁר לֹא יְדָעוּךָ וְעַל מִשְׁפָּחוֹת אֲשֶׁר בְּשִׁמְךָ לֹא קָרָאוּ כִּי אָכְלוּ אֶת יַעֲקֹב וַאֲכָלֻהוּ וַיְכַלֻּהוּ וְאֶת נָוֵהוּ הֵשַׁמּוּ" (י, כד-כה).

מוזמנים לשמוע את שיעורו הקצרצר של **הרב יובל שרלו** על פרק י' כסדרו. בשיעור הרב שרלו דן בין השאר בהתמודדות התיאולוגית עם העבודה הזרה – ברקע התרבותי אליו התמודדות זו נדרשת, ומעט על המשמעויות האפשריות של סוגיה זו לימינו.

 ~ Nethanel Lasry: https://youtu.be/Qmv5PF-dEHs

 ~ Nethanel Lasry: **ירמיהו פרק יא – הברית**

פרקנו משופע במקבילות רבות **לפסוקים בתורה.** הרעיון המרכזי בפרק הוא רעיון **הברית** והפרק שלנו מתכתב עם כמה בריתות עבר, ביניהן **ברית סיני וברית ערבות מואב,** באמצעות שימוש במספר ביטויי מפתח, כמו למשל: **"וִהְיִיתֶם לִי לְעָם וְאָנֹכִי אֶהְיֶה לָכֶם לֵאלֹהִים"** (י, ד), וגם **"אָרוּר הָאִישׁ אֲשֶׁר לֹא יִשְׁמַע** אֶת דִּבְרֵי הַבְּרִית הַזֹּאת... **וָאַעַן וָאֹמַר אָמֵן ה'"** שמזכיר מאוד את המעמד עליו נצטוו ישראל בספר דברים (דברים כז).

בדברים המצורפים מפי **הרב דוד סבתו,** הוא עומד על כך שהעיסוק בברית בפרק מחולק לשלושה חלקים, כאשר ניתן להבחין בהידרדרות עקבית במעבר מחלק לחלק. בחלק הראשון (א-ה), מתואר הציווי לשמוע לדברי הברית. בחלק השני (ו-ח), כבר מתואר התסכול מדורות שלמים של ישראל שלא שמעו לדברי הברית. הבדל מעניין נוסף שהוא מציין בין החלק הראשון לשני: בחלק הראשון, הפניה היא אל **איש יהודה ויושבי ירושלים.** בחלק השני הקריאה של ירמיהו כבר לא מיועדת לאנשים אלא למרחב: **בערי יהודה ובחוצות ירושלים** - כנראה שהתקווה להקשבה מפי העם ירדה, והנבואה כבר לא מכוונת לאנשים, אלא בעיקר מיועדת להישמע בחלל הפתוח – בתקווה שהיא תחולל משהו. **בחלק השלישי** (פס' ט' ואילך) כבר מובאת האשמה ברורה על אנשי דורו של ירמיהו, ששבים על חטאי אבותיהם: "וַיֹּאמֶר ה' אֵלָי נִמְצָא קֶשֶׁר בְּאִישׁ יְהוּדָה וּבְיֹשְׁבֵי יְרוּשָׁלִָם: שָׁבוּ עַל עֲוֹנֹת אֲבוֹתָם הָרִאשֹׁנִים אֲשֶׁר מֵאֲנוּ לִשְׁמוֹעַ אֶת דְּבָרַי".

**ירמיהו והעם:** בפרקנו מופיע לראשונה תקדים שבו אנחנו שומעים על **רצון העם לפגוע בירמיהו.** אנחנו שומעים זאת מפי ירמיהו **בגוף ראשון** ובאופן נוגע ללב: **"וַאֲנִי כְּכֶבֶשׂ אַלּוּף יוּבַל לִטְבוֹחַ** וְלֹא יָדַעְתִּי כִּי עָלַי חָשְׁבוּ מַחֲשָׁבוֹת" (יא, יט). מצב זה מוביל את ירמיהו לראשונה **להתפלל כנגד העם:** "וַה' צְבָאוֹת שֹׁפֵט צֶדֶק בֹּחֵן כְּלָיוֹת וָלֵב **אֶרְאֶה נִקְמָתְךָ מֵהֶם** כִּי אֵלֶיךָ גִּלִּיתִי אֶת רִיבִי" (יא, כ). בנושא זה, מוזמנים לשמוע את שיעורו של **ד"ר חגי משגב** שעוסק ביחסי ירמיהו והעם: https://did.li/XG9YH .

‎ ~ Nethanel Lasry: דברי הברית בירמיהו יא - הרב דוד סבתו.doc ‎<attached: 00001255-דברי הברית בירמיהו יא - הרב דוד סבתו.doc>

 ~ Nethanel Lasry: **ירמיהו פרק י"ב**

הפרק שלנו כולל בתוכו שלוש נבואות שונות, ונזכיר בקצרה כמה עניינים לגבי כל נבואה. 

**א. ירמיהו כנביא נרדף**

כמו שראינו בפרק הקודם ירמיהו נרדף בידי בני מקומו (ענתות), ומתפלל לעזרה מהקב"ה. הקב"ה מזהיר אותו שזה עוד החלק הקל בתהליך, וכשיעבור לנבא לבני ירושלים ושריה יהיה קשה יותר: "כִּי אֶת רַגְלִים רַצְתָּה וַיַּלְאוּךָ וְאֵיךְ תְּתַחֲרֶה אֶת הַסּוּסִים". כמו שה' הזהיר את ירמיהו כבר בתחילת דרכו הנבואית, ירמיהו יצטרך להיות "לְעִיר מִבְצָר וּלְעַמּוּד בַּרְזֶל" (ירמיהו א', י"ח). 

במהלך השיחה ירמיהו מעלה את הבעיה שכבר העלו נביאים רבים ונהוג לכנות בימנו בכינוי "רשע וטוב לו". הוא מתוסכל מהרדיפות ותוהה מדוע ה' לא פוגע באויבים שלו. הוא לא הנביא הראשון להעלות את הבעיה של "רשע וטוב לו", וכמו במקרים רבים אחרים במקרא, הבעיה איננה בעיה **תיאולוגית**, אלא **קיומית**. ירמיהו לא שואל על דרך הנהגת העולם מתוך סקרנות תיאורטית, אלא שואל מתוך תסכול על כך שה' מאפשר לאותם רשעים להתעלל בו. 

**ב. קינת ה'**
בפרקים הקודמים בספר ראינו קינות של ירמיהו על מה שיקרה לבני יהודה. כעת אנחנו רואים שגם **ה' עצמו מקונן**: "עָזַבְתִּי אֶת בֵּיתִי נָטַשְׁתִּי אֶת נַחֲלָתִי נָתַתִּי אֶת יְדִדוּת נַפְשִׁי בְּכַף אֹיְבֶיהָ". ה' לא רוצה בחורבן ארצו ובאובדן עמו. ראינו שיש מחלוקת גדולה בין ירמיהו לבין העם ונביאי השקר בשאלת משמעות הברית בין הקב"ה לעמו וקדושת ירושלים. העם חושב שה' לא יהרוס את ביתו ולא ינטוש את עמו לא משנה מה יקרה. בני יהודה צודקים בכך שה' לא רוצה לעזוב את ביתו ולא מעוניין בחורבן עמו, אבל הם טועים במחשבה שהעובדה שזה ביתו ועמו תעצור אותו מלהביא עליהם את העונש המגיע להם. הכל יהיה תלוי בהתנהגות שלהם: "נָשַׁמָּה כָּל הָאָרֶץ כִּי אֵין אִישׁ שָׂם עַל לֵב" 

**ג. הגויים בארץ**

ירמיהו מנבא נבואת פורענות לא רק על בני יהודה, אלא גם על הגויים השכנים של בני יהודה שלימדו את בני יהודה להישבע בשם הבעל. יחד עם נבואת הפורענות ירמיהו מנבא גם נבואת נחמה: לאחר הגלות תבוא הגאולה וה' ישיב את הגויים לנחלתם – אך בתנאי אחד: "וְהָיָה אִם לָמֹד יִלְמְדוּ אֶת דַּרְכֵי עַמִּי לְהִשָּׁבֵעַ בִּשְׁמִי חַי ה' כַּאֲשֶׁר לִמְּדוּ אֶת עַמִּי לְהִשָּׁבֵעַ בַּבָּעַל וְנִבְנוּ בְּתוֹךְ עַמִּי". כמו שהגויים **לימדו** את בני יהודה את דרכי העבודה זרה, כך הם יצטרכו בגלות **ללמוד** מבני יהודה את דרכי עבודת ה'. חזון הליכת העמים כולם אחרי ה' הוא חזון אחרית ימים נפוץ בתנ"ך, כמו שראינו בישעיהו (למשל ישעיהו פרק ב, ג) וכמו שנראה במיכה (ד, ב) או בזכריה (ח, כב).

 ~ Nethanel Lasry: **ירמיהו פרק י"ג – נבואת האזור**

פעמים רבות נביאים שונים עושים מעשים סמליים שמביאים לידי ביטוי את נבואתם. לעתים מדובר באמצעים רטוריים, כאשר המעשה הסמלי מתפקד כמו אמירת משל או נועד למשוך תשומת לב, ולעתים מדובר על מעשה נבואי שמשקף את התממשות הנבואה במציאות בזעיר אנפין. אזכיר כמה דוגמאות: ישעיהו שהולך ערום ויחף (ישעיהו פרק כ'), יחזקאל שבונה דגם של ירושלים ושוכב על צדו (יחזקאל פרק ג') והושע שנושא אשת זנונים (הושע פרק א'). 

מה המשמעות הנבואית של נבואת האיזור? 

ירמיהו קונה 'איזור' – חגורה – ולאחר שמטמין אותו בקרקע לימים רבים מתברר שהוא נשחת לחלוטין וכבר לא יכול לשמש לשום דבר. כאשר מתחילים לקרוא נראה שהמסר הנבואי לא מייחס חשיבות לכך שמדובר דווקא על איזור, והאיזור הוא סתם דוגמא לדבר שמושחת לחלוטין כמו שה' ישחת את בית יהודה לחלוטין: "כֹּה אָמַר ה' כָּכָה אַשְׁחִית אֶת גְּאוֹן יְהוּדָה וְאֶת גְּאוֹן יְרוּשָׁלִַם הָרָב". 

אך בהמשך ה' מביא נימוק נוסף: "כִּי כַּאֲשֶׁר יִדְבַּק הָאֵזוֹר אֶל מָתְנֵי אִישׁ כֵּן הִדְבַּקְתִּי אֵלַי אֶת כָּל בֵּית יִשְׂרָאֵל וְאֶת כָּל בֵּית יְהוּדָה נְאֻם ה' לִהְיוֹת לִי לְעָם וּלְשֵׁם וְלִתְהִלָּה וּלְתִפְאָרֶת וְלֹא שָׁמֵעוּ". האיזור הוא לא סתם כלי – הוא בגד. בתור בגד הוא אמור להיות דבוק לבעלים שלו, וכך אכן היה מצדו של ה'. ה' הדביק אותנו אליו, ורצה שנהיה הבגד שלו, אך אנחנו לא שמענו. 

**הרב משה ליכטנשטיין** מתאר שתי משמעויות שיש לבגד: בגד יכול להיות כיסוי – האדם לא רוצה ללכת עירום, אז הוא לובש בגד **"לְכַסּוֹת** בְּשַׂר עֶרְוָה" (שמות פרק כח, מב), אבל בגד יכול להיות גם יותר מכך – "וְעָשִׂיתָ בִגְדֵי קֹדֶשׁ לְאַהֲרֹן אָחִיךָ **לְכָבוֹד וּלְתִפְאָרֶת"** (שמות פרק כח, ב). כדברי רבי יוחנן (ב"ק צא:) שהיה קורא לבגד "מכבדותא". הבגד יכול להיות יותר מכיסוי ולהפוך לדבר שמביא כבוד ותפארת. בנבואה שלנו הקב"ה מתאר כיצד תכנן שבני יהודה יהיו הבגד שלו "לְשֵׁם וְלִתְהִלָּה וּלְתִפְאָרֶת וְלֹא שָׁמֵעוּ". כמו אדם שלובש חולצה ארוכה, ואנחנו לא רואים את הגוף שלו, אבל רואים את החולצה שלו זזה ומבינים שהיא זזה מכוח הבעלים שלה, כך תכנן הקב"ה שתהיה מערכת היחסים בינו לבין בני ישראל – לקב"ה אין גוף, אבל אנחנו הבגד שלו בעולם. אנחנו פועלים למען הגדלת שמו, ובכך מהווים בגד שמביא לו תהלה ותפארת. 

אלא שלא שמענו: במקום להיות בגד, שמבין שהוא פועל מכוח בעליו ושמביא כבוד לבעליו, פעלנו על דעת עצמנו, והושחתנו עד כדי כך שאי אפשר יותר ללבוש אותנו. 

יהי רצון שנחזור להיות הבגד של הקב"ה לשם ולתהלה ולתפארת.

 ~ Nethanel Lasry: **ירמיהו פרק יד – הבצורת**

תיאור הפורענות העתידית והנוכחית בפרק י"ד מתמקד במושג הבצורת. הפסוקים ממחישים את התסכול מהמחסור במים – אצל בני האדם וגם אצל החיות: בני האדם – "שָׁלְחוּ צְעִירֵיהֶם לַמָּיִם בָּאוּ עַל גֵּבִים **לֹא מָצְאוּ מַיִם... בֹּשׁוּ וְהָכְלְמוּ** וְחָפוּ רֹאשָׁם". החיות – "כִּי גַם אַיֶּלֶת בַּשָּׂדֶה יָלְדָה וְעָזוֹב כִּי לֹא הָיָה דֶּשֶׁא".

המצוקה הגדולה מן המחסור במים מובילה את העם בפרק לתפילה אל ה', שמופיעה פעמיים בפרק: "אִם עֲוֹנֵינוּ עָנוּ בָנוּ **ה' עֲשֵׂה לְמַעַן שְׁמֶךָ** כִּי רַבּוּ מְשׁוּבֹתֵינוּ לְךָ חָטָאנוּ" (יד, ז), ובתפילה השנייה באופן שממוקד באמונה בה' כמוריד הגשם: **"הֲיֵשׁ בְּהַבְלֵי הַגּוֹיִם מַגְשִׁמִים** וְאִם הַשָּׁמַיִם יִתְּנוּ רְבִבִים **הֲלֹא אַתָּה הוּא ה' אֱלֹהֵינוּ** וּנְקַוֶּה  לָּךְ כִּי אַתָּה עָשִׂיתָ אֶת כָּל אֵלֶּה" (יד, כב). תגובת ה' אל התפילה, בשני חלקיה, היא קשה – ונראה שה' בשלב זה לא מקבל את התפילה (פס' י-יג, ופס' א' בפרק ט"ו).

**רעיון הבצורת** שמופיע כאן כעונש לעמ"י, הופיע בחלקים מוקדמים יותר בספר ירמיהו כחלק **מתיאור החטא.** ניזכר למשל בתוכחה על ההליכה אחר האלילים בנוסח הבא: "כִּי שְׁתַּיִם רָעוֹת עָשָׂה עַמִּי אֹתִי עָזְבוּ מְקוֹר מַיִם חַיִּים **לַחְצֹב לָהֶם בֹּארוֹת בֹּארֹת נִשְׁבָּרִים אֲשֶׁר לֹא יָכִלוּ הַמָּיִם"** - ההליכה אחר העבודה הזרה משולה להליכה אחר **מקורות מים מכזיבים,** במקום ללכת אחר ה' – **מקור מים חיים.** מרתקת העובדה שבפרק הבא, ירמיהו ישתמש באותו עולם דימויים כדי לתאר את אכזבתו מהקב"ה ותסכולו מתפקידו כנביא: "מִפְּנֵי יָדְךָ בָּדָד יָשַׁבְתִּי כִּי זַעַם מִלֵּאתָנִי: לָמָּה הָיָה כְאֵבִי נֶצַח וּמַכָּתִי אֲנוּשָׁה מֵאֲנָה הֵרָפֵא **הָיוֹ תִהְיֶה לִי כְּמוֹ אַכְזָב מַיִם לֹא נֶאֱמָנוּ"** (טו, יז-יח) – ובדברים על הפרק הבא נעסוק גם בתשובת ה' לדברי ירמיהו שם.

 ~ Nethanel Lasry: **ירמיהו פרק טו – כי מי יחמול עליך, ירושלים?**

לפעמים אין מנוס מהתחושה שספר ירמיהו הוא פשוט ספר קשה ועצוב לקריאה. תשובת ה' לתפילת העם קשה עד מאוד: "אֵין נַפְשִׁי אֶל הָעָם הַזֶּה שַׁלַּח מֵעַל פָּנַי וְיֵצֵאוּ: וְהָיָה כִּי יֹאמְרוּ אֵלֶיךָ אָנָה נֵצֵא וְאָמַרְתָּ אֲלֵיהֶם כֹּה אָמַר ה' אֲשֶׁר לַמָּוֶת לַמָּוֶת וַאֲשֶׁר לַחֶרֶב לַחֶרֶב וַאֲשֶׁר לָרָעָב לָרָעָב וַאֲשֶׁר לַשְּׁבִי לַשֶּׁבִי" (טו, א-ב). בפרקנו ה' תולה את החורבן **בחטאי מנשה,** שהם כנראה השורש למצבנו: "בִּגְלַל מְנַשֶּׁה בֶן יְחִזְקִיָּהוּ מֶלֶךְ יְהוּדָה עַל אֲשֶׁר עָשָׂה בִּירוּשָׁלִָם" (טו, ד).

אחד הפסוקים מתאר את אומללותה של האם היולדת בתקופת החורבן: "אֻמְלְלָה יֹלֶדֶת הַשִּׁבְעָה נָפְחָה נַפְשָׁהּ בָּא שִׁמְשָׁהּ בְּעֹד יוֹמָם בּוֹשָׁה וְחָפֵרָה" (טו, ט). המדרש הרחיב על העצב שמתאר כאן ירמיהו, באופן נוגע ללב: 

"אמר ירמיהו כשהייתי עולה לירושלים נטלתי עיני וראיתי אשה אחת יושבת בראש ההר, לבושיה שחורים ושערה סתור, צועקת מבקשת מי ינחמנה, ואני צועק ומבקש מי ינחמני. קרבתי אצלה ודברתי עמה... ענתה ואמרה לי, אינך מכירני, אני היא שהיו לי שבעה בנים, יצא אביהם למדינת הים, עד שאני עולה ובוכה עליו הרי שניבא ואמר לי נפל הבית על שבעה בנייך והרגם, איני יודע על מי אבכה ועל מי אסתור שעריי. עניתי ואמרתי אין אתה טובה מן אמי ציון והיא עשויה מרעית לחיות השדה. ענתה ואמרה לי: אני אמך ציון, אני היא אם השבעה, שכן כתב אומללה יולדת השבעה, אמר לה ירמיה דומה מכתך **למכתו של איוב,** מאיוב נטלו בניו ובנותיו, וממך נטלו בנייך ובנותייך, מאיוב נטלתי כספו וזהבו, וממך נטלתי כספך וזהבך, לאיוב השלכתי לתוך האשפה, וליך עשיתי אשפה של זבל, וכשם שחזרתי ונחמתי את איוב כך אני עתיד לחזור ולנחמך" (פסיקתא רבתי איש שלום פיסקא כו).

מעניינת ההשוואה של המדרש בין מכת העם בדורו של ירמיהו לבין **מכת איוב,** משום שממש עוד כמה פסוקים ירמיהו פוצח בנאום, שאנחנו מכירים דומה לו רק אצל איוב – **"אוֹי לִי אִמִּי כִּי יְלִדְתִּנִי אִישׁ רִיב וְאִישׁ מָדוֹן לְכָל הָאָרֶץ** לֹא נָשִׁיתִי וְלֹא נָשׁוּ בִי כֻּלֹּה מְקַלְלַוְנִי" (טו, י) – ירמיהו שוב מתוודה ומשתף אותנו בתסכולו על תפקידו כנביא זעם, וכאן הוא מגיע לשלב חדש, שבו תסכולו הגדול מוביל אותו לקלל את יום לידתו, ממש כאיוב.

תשובת ה' לירמיהו חוזרת לעקרונות שנאמרו לו בנבואת ההקדשה בפרק א': ה' מחזק את ירמיהו להתמיד ולעמוד כנגד העם, **כחומה וכמבצר** - והוא יושיע אותו מפניהם: "וּנְתַתִּיךָ לָעָם הַזֶּה **לְחוֹמַת נְחֹשֶׁת בְּצוּרָה וְנִלְחֲמוּ אֵלֶיךָ וְלֹא יוּכְלוּ לָךְ** כִּי אִתְּךָ אֲנִי לְהוֹשִׁיעֲךָ וּלְהַצִּילֶךָ נְאֻם ה'" (טו, כ). פסוק קודם לכן, אומר ה' לירמיהו משפט מפתיע: "לָכֵן כֹּה אָמַר ה' **אִם תָּשׁוּב וַאֲשִׁיבְךָ לְפָנַי תַּעֲמֹד"** (טו, יט) – ונשמע שהגנת ה' על ירמיהו מותנית בכך שהוא "ישוב". מה הכוונה שירמיהו ישוב? האם ובמה ירמיהו חטא? **רש"י** הסביר שהאמירה "אם תשוב" מופנית לא לירמיהו אלא לעם, וזו קריאה נוספת אל העם לשוב בתשובה כדי שיוכל לעמוד לפני ה' (וכנראה זו אמירה לירמיהו שפעולת הנבואה כן יכולה להועיל). **רד"ק** מסביר שירמיהו חטא **בהטחת הדברים הקשים כלפי שמיא,** וה' דורש ממנו לשוב בתשובה על אמירותיו הקשות: "אמר לו האל: דברת כנגדי דברים אשר לא כן, **באמרך היו תהיה לי כמו אכזב.** והנה חטאת לי, ועתה אם תשוב בתשובה לפני ותתחרט על מה שאמרת - אני אשיבך בתשובה ואסלח לך ותעמוד לפני כבתחילה". ואילו **שד"ל** הסביר שהאמירה "אם תשוב" מתייחסת לייאושו של ירמיהו מתפקידו כנביא, ואל הרצון שלו לשמוט את תפקידו. **"אם תשוב - ללכת בשליחותי ולא תירא"** – אם ירמיהו יתגבר על הקושי ויתמיד בתפקידו למרות הקשיים, אז ה' יהיה עמו: "כִּי אִתְּךָ אֲנִי לְהוֹשִׁיעֲךָ וּלְהַצִּילֶךָ נְאֻם ה'".

 ~ Nethanel Lasry: **ירמיהו פרק ט"ז - והשבתי קול ששון וקול שמחה**

ירמיהו נקרא לממש בחייו האישיים את התכנים של נבואתו. בעתיד המתקרב אנשים לא יקימו משפחות חדשות, המשפחות הישנות יתפרקו וילדים ימותו בגיל צעיר — לכן אסור לו לשאת אישה ולהוליד ילדים. בימים שמגיעים המוות יהיה כל כך נפוץ, והאבלויות כל כך תכופות, שכבר לא יתאבלו על אף אחד — אז גם לירמיהו אסור להתאבל. 

הביטוי "קול ששון וקול שמחה, קול חתן וקול כלה" מוכר מאוד, והוא מופיע בהקשר חיובי בנבואות הנחמה בהמשך הספר (ירמיהו ל"ג, י"א), אבל המופע הראשון שלו הוא דווקא כאן בהקשר של חורבן: "הִנְנִי מַשְׁבִּית מִן־הַמָּקוֹם הַזֶּה לְעֵינֵיכֶם וּבִימֵיכֶם קוֹל שָׂשׂוֹן וְקוֹל שִׂמְחָה קוֹל חָתָן וְקוֹל כַּלָּה". 

בתוך פסוקי החורבן מגיעים לכאורה פסוקים של נחמה על היקף הגאולה שתגיע לאחר הגלות: "לָכֵן הִנֵּה־יָמִים בָּאִים נְאֻם־ה' **וְלֹא־יֵאָמֵר עוֹד חַי־ה' אֲשֶׁר הֶעֱלָה אֶת־בְּנֵי יִשְׂרָאֵל מֵאֶרֶץ מִצְרָיִם׃ כִּי אִם־חַי־ה' אֲשֶׁר הֶעֱלָה אֶת־בְּנֵי יִשְׂרָאֵל מֵאֶרֶץ צָפוֹן** וּמִכֹּל הָאֲרָצוֹת אֲשֶׁר הִדִּיחָם שָׁמָּה וַהֲשִׁבֹתִים עַל־אַדְמָתָם אֲשֶׁר נָתַתִּי לַאֲבוֹתָם". 

אך למעשה אלו פסוקי "נחמה" רק בעיניים שלנו, ובהקשרם הנוכחי אלו פסוקי פורענות נוראיים. מי שכבר עבר את הפורענות מתנחם מהבטחות על גודל הגאולה, אך עבור בני אותו דור, שישבו בשקט על אדמתם, ניהלו חתונות ומשתאות כרגיל, ולא באמת האמינו בחורבן שמתקרב, פסוקים שמתארים גאולה **גדולה יותר** מאשר גאולת מצרים, מלמדים בעיקר על עוצמת הגלות שתדרוש גאולה כזו.

 ~ Nethanel Lasry: **ירמיהו פרק י"ז - לא תשאו משא ביום השבת** 

בספרי הנבואה כמעט ואין תוכחות על מצוות. אנחנו נמצא שם תוכחות על עבודה זרה ועל הבמות, ונמצא תוכחות על עיוותים חברתיים, אבל דגש על מצוות ספציפיות כמו בשר וחלב או תפילין פחות נמצא. יוצאת דופן היא מצוות השבת, שמוזכרת בנבואה שלנו וגם בנבואה שראינו בישעיהו (ישעיהו נ"ח, י"ג). 

**הרב שרלו** מסביר במגוון הזדמנויות שספרי הנבואה (וגם ספר דברים כולו) מתעסקים בעשרת הדיברות ובהרחבות לעשרת הדיברות. לאו דווקא מתוך תפיסה שאלו המצוות החשובות יותר, אבל כן מתוך תפיסה שאלו המצוות **שקודמות בסדר הלוגי**, ושעליהן כרת איתנו ה' את הברית. קודם צריך לבנות חברה שיש בה את המרכיבים של אמונה בה' (אנוכי) ועבודה של ה' לבדו (לא יהיה), בהקשר נכון (לא תשא), עם קדושת הזמן (שבת), כבוד לסמכות (כיבוד הורים) וכן על זו הדרך. לאחר קיום הברית הזו אפשר גם להתקדם הלאה לקורבנות וטהרה ושאר כל המצוות. בין אם נבחן אותה דרך הנימוק שמופיע בפרשת יתרו "כִּי שֵׁשֶׁת יָמִים עָשָׂה ה' אֶת הַשָּׁמַיִם וְאֶת הָאָרֶץ" (שמות כ, ח) ובין אם נבחן אותה דרך הנימוק שמופיע בפרשת ואתחנן: "לְמַעַן יָנוּחַ עַבְדְּךָ וַאֲמָתְךָ כָּמוֹךָ:  וְזָכַרְתָּ כִּי עֶבֶד הָיִיתָ בְּאֶרֶץ מִצְרַיִם וַיֹּצִאֲךָ ה' אֱ–לֹהֶיךָ מִשָּׁם" (דברים ה, יד-טו)  מצוות השבת היא אות ברית ביננו ובין ה'. 

חשוב לשים לב שהנבואה מדגישה צד מסוים של מצוות השבת. היא לא מפרטת את מלאכות שבת, אלא דווקא את 'מלאכת הוצאה': "וְלֹא תוֹצִיאוּ מַשָּׂא מִבָּתֵּיכֶם בְּיוֹם הַשַּׁבָּת וְכָל מְלָאכָה לֹא תַעֲשׂוּ". כשלומדים מסכת שבת אפשר לראות שהראשונים מכנים את מלאכת הוצאה "מלאכה גרועה" (תד"ה פשט ב.) משום שהיא לא מלאכה שיוצרת משהו. רק מזיזים חפץ ממקום למקום ולא משנים אותו. 

אחד ההסברים מהי ה'מלאכה' בהוצאה, היא לבחון אותה לא לפי מה שהיא יוצרת, אלא לפי מה שהיא **מאפשרת**: אפשר להכין לחם על ידי חרישה, זריעה, קצירה, דישה, ברירה, טחינה וכו', או שאפשר לשלם 7 שקלים במכולת. מלאכת הוצאה היא המנוע של המשק הכלכלי, והיא מה שגורם לבני האדם שחיים בחברה להיות מסוגלים לעשות את כל שאר המלאכות ולהוציא את המלאכות הפרטיות שלהם אל המרחב הציבורי. כאשר ירמיהו עומד בשערים ודורש שלא ישאו משא ביום השבת, מה שהוא דורש הוא שיסגרו את השוק, שהשבת תקבל **אופי של שביתה**. מאבק כזה יופיע גם אצל נחמיה: "בַּיָּמִים הָהֵמָּה רָאִיתִי בִיהוּדָה דֹרְכִים גִּתּוֹת בַּשַּׁבָּת וּמְבִיאִים הָעֲרֵמוֹת וְעֹמְסִים עַל הַחֲמֹרִים וְאַף יַיִן עֲנָבִים וּתְאֵנִים וְכָל מַשָּׂא וּמְבִיאִים יְרוּשָׁלִַם בְּיוֹם הַשַּׁבָּת... וָאָרִיבָה אֵת חֹרֵי יְהוּדָה וָאֹמְרָה לָהֶם מָה הַדָּבָר הָרָע הַזֶּה אֲשֶׁר אַתֶּם עֹשִׂים וּמְחַלְּלִים אֶת יוֹם הַשַּׁבָּת" (נחמיה פרק יג, טו־יז), והדגש על אופיה של השבת הוא גם מה שמופיע בנבואת ישעיהו: "אִם תָּשִׁיב מִשַּׁבָּת רַגְלֶךָ עֲשׂוֹת חֲפָצֶיךָ בְּיוֹם קָדְשִׁי וְקָרָאתָ לַשַּׁבָּת עֹנֶג לִקְדוֹשׁ ה' מְכֻבָּד וְכִבַּדְתּוֹ מֵעֲשׂוֹת דְּרָכֶיךָ מִמְּצוֹא חֶפְצְךָ וְדַבֵּר דָּבָר" (ישעיהו פרק נח, יג). 

אפשר ללמוד מכך גם על דגש חשוב לסדרי עדיפויות בעת המודרנית. הנביאים שמים במרכז את מלאכת הוצאה, שהיא המלאכה שמשפיעה על **המרחב הציבורי**, ובתוך מרחב זה מעוניינים לשמור על צביונה של השבת כיום של שביתה מעשיה אנושית וכאות ברית עם ה'. גם בוויכוחים שצצים מפעם לפעם על השבת, יש מקום לזכור את סדר העדיפויות הזה, ובמידה רבה נראה שזהו קו שמנחה את תפיסתו של הרב מדן באמנת גביזון מדן (מצורפים עיקרי הדברים באמנה).

‎ ~ Nethanel Lasry: פרק השבת אמנת גביזון מדן.pdf • ‎3 pages ‎<attached: 00001265-פרק השבת אמנת גביזון מדן.pdf>

‎ ~ Nethanel Lasry: פרק השבת אמנת גביזון מדן.pdf • ‎3 pages ‎<attached: 00001266-פרק השבת אמנת גביזון מדן.pdf>

 ~ Nethanel Lasry: **ירמיהו פרקים יח-יט – שתי נבואות דומות אך הפוכות**

בצמד הפרקים של היום מופיעות שתי נבואות ביניהן קיים דמיון רב, בעיקר **בתפאורה.** שתי הנבואות בפרקים שלנו הן נבואות אותן ממחיש ירמיהו בעזרת המיקום והחפצים שבהם הוא משתמש: בפרק י"ח אנחנו רואים את **נבואת בית היוצר,** נבואה שמודגמת דרך תהליך הייצור של כלי חרס על ידי האומן. ובפרק י"ט אנחנו רואים את נבואת **בקבוק יוצר חרש** - אותה מדגים הנביא על ידי שבירת הבקבוק. אמנם, הדמיון שבין הנבואות דווקא מחדד את ההיפוך הגמור שביניהן, וכפי שנסביר. 

המסר של **נבואת בית היוצר** הוא מאוד פשוט: האומן מנסה ליצור כלי אבל הכלי נהרס בידיו. אז האומן שב, ומתקן מחומר הגלם כלי חדש וטוב יותר, "כאשר ישר בעיני היוצר לעשות". כך אומר הקב"ה לישראל: אתם חומר הגלם ואני היוצר – כרגע, אני צופה וגוזר עליכם רעה גדולה. אבל אתם עוד יכולים לתקן את עצמכם, וכך לתקן את הכלי ולמנוע את הרעה. הרעה עוד איננה חלוטה, חומר הגלם עוד גמיש וניתן לתיקון.

נבואת ירמיהו בבית היוצר סוגרת שני מעגלים, האחד בספר ירמיהו והשני חוזר לספר בראשית, כפי שעומד על כך **הרב דוד סבתו** בדברים המצורפים. הפסוקים "רֶגַע אֲדַבֵּר עַל גּוֹי וְעַל מַמְלָכָה **לִנְתוֹשׁ וְלִנְתוֹץ וּלְהַאֲבִיד...** וְרֶגַע אֲדַבֵּר עַל גּוֹי וְעַל מַמְלָכָה **לִבְנֹת וְלִנְטֹעַ"** (יח, ז-ט) מזכירים מאוד את הנאמר לירמיהו **בהקדשתו לנביא:** "רְאֵה הִפְקַדְתִּיךָ הַיּוֹם הַזֶּה עַל הַגּוֹיִם וְעַל הַמַּמְלָכוֹת **לִנְתוֹשׁ וְלִנְתוֹץ וּלְהַאֲבִיד וְלַהֲרוֹס לִבְנוֹת וְלִנְטוֹעַ"** (א, י). אלא שבפרק שלנו מתחדש רעיון, שהוא המרכזי שבפרק: ירמיהו לא רק מנבא על לנתוש ולנתוץ או לבנות ולנטוע – אלא כל אחד מן הדברים הללו עליהם הוא מדבר, הם **ברי שינוי** – כתלות במעשיהם של העם: "רֶגַע אֲדַבֵּר עַל גּוֹי וְעַל מַמְלָכָה לִנְתוֹשׁ וְלִנְתוֹץ וּלְהַאֲבִיד: **וְשָׁב הַגּוֹי הַהוּא מֵרָעָתוֹ אֲשֶׁר דִּבַּרְתִּי עָלָיו וְנִחַמְתִּי עַל הָרָעָה אֲשֶׁר חָשַׁבְתִּי לַעֲשׂוֹת לוֹ"** (יח, ז-ח).

מעגל נוסף עליו עומד הרב דוד סבתו חוזר לספר בראשית. שורה של **הקבלות** לסיפור הבריאה והמבול, ובמיוחד ברעיון המרכזי - הקב"ה הוא האומן, יוצר העולם, והכלי שהוא יצר – "נשחת", כאשר בני האדם השחיתו את דרכם על הארץ. גם במבול, ה' בעצם הורס את התוצר המקולקל ובורא עולם חדש, "אשר ישר בעיניו". אלא שגם ביחס למבול, הנבואה בפרק שלנו מחדשת נקודה דומה לזו שעמדנו עליה לעיל: בסיפור המבול, העולם נשחת והקב"ה הוא זה שבורא אותו מחדש. ואילו בנבואה שבפרקנו, עם ישראל השחיתו את דרכם – אבל הקב"ה **קורא להם להיות אלה שיתקנו.** הדברים עוד תלויים בבחירתם של בני האדם, בתשובתם של ישראל.

בפרק י"ט, החפץ על ידו מודגמת הנבואה הוא חפץ דומה: בקבוק שעשוי מחרס. אבל המסר הוא הפוך לחלוטין – ירמיהו נדרש **לשבור את הבקבוק:** **"וְשָׁבַרְתָּ הַבַּקְבֻּק** לְעֵינֵי הָאֲנָשִׁים הַהֹלְכִים אוֹתָךְ: וְאָמַרְתָּ אֲלֵיהֶם כֹּה אָמַר ה' צְבָאוֹת כָּכָה אֶשְׁבֹּר אֶת הָעָם הַזֶּה וְאֶת הָעִיר הַזֹּאת כַּאֲשֶׁר יִשְׁבֹּר אֶת כְּלִי הַיּוֹצֵר **אֲשֶׁר לֹא יוּכַל לְהֵרָפֵה עוֹד"** (יט, י-יא) – שבירת בקבוק מוכן היא פעולה בלתי הפיכה. בשונה מהחימר שעוד ניתן ללישה ויצירה מחדש, וממילא ניתן לתיקון – הבקבוק שנשבר כבר **אין לו תקנה.** במובן הזה, נראה שהמעבר מפרק י"ח לפרק י"ט הוא נקודת מפנה חשובה בספר – בשאלת היכולת לתקן ולמנוע את הפורענות. נקודת מעבר זו קשורה למפנה נוסף בתוכן הנבואות של ירמיהו: **עד פרק י"ט, בבל איננה מוזכרת בשמה** – אלא האזהרה היא מפני **אויב שיבוא מצפון** - האויב עוד מוזכר בצורה כללית ומופשטת. החל מפרק כ', לאחר התקרית החמורה שמעוררת התגובה לנבואת ירמיהו בפרק י"ט – **בבל** כבר תוזכר בשמה. הפורענות נעשית קונקרטית וקרובה יותר.

‎ ~ Nethanel Lasry: נבואת בית היוצר ונבואת הבקבוק - הרב דוד סבתו.doc ‎<attached: 00001272-נבואת בית היוצר ונבואת הבקבוק - הרב דוד סבתו.doc>

 ~ Nethanel Lasry: מצורף שיעור קצרצר של **הרב יובל שרלו** על נבואות בית היוצר ובקבוק החרש. הרב שרלו מוסיף שהמפנה בין שתי הנבואות קשור גם לתגובת העם לנבואת ירמיהו בפרק י"ח – העם רוצה להכות את ירמיהו, **"לכו ונכהו"** (יח, יח) – ובעקבות זאת ירמיהו מבקש מהקב"ה במפורש שיעניש את העם. ירמיהו, שעד היום לימד זכות על העם אל מול ה': "זְכֹר עָמְדִי לְפָנֶיךָ לְדַבֵּר עֲלֵיהֶם טוֹבָה" (יח, כ) – עובר "לצד של הקב"ה". בנקודה שבה העם הצליח לשבור אפילו את הנביא, השליח של ה' לעם ושל העם לה' – כנראה שכבר לא תהיה לעם תקנה.

https://youtu.be/Z0YJBf0vIgA

 ~ Nethanel Lasry: **ירמיהו פרק כ - חווית הנבואה**

הפרק שלנו נותן הצצה לחוויה האישית של הנביא. כיצד נראים החיים של אדם שתפקידו לבשר לעם שהוא אוהב על חורבן נורא, ושכתוצאה מכך נאלץ לעמוד מול רדיפות והשפלות. 

כמו שראינו בפרק א', ה' בחר בירמיהו מלידה לתפקיד הנביא ולירמיהו לא הייתה בחירה בנושא: "בְּטֶרֶם אֶצָּרְךָ בַבֶּטֶן יְדַעְתִּיךָ" (ירמיהו א, ה). בפרק שלנו מסתבר שירמיהו בכלל לא מעוניין בתפקיד ופונה בהאשמה חריפה כנגד הקב"ה: "פִּתִּיתַנִי ה' וָאֶפָּת חֲזַקְתַּנִי וַתּוּכָל". ירמיהו סופג השפלות, לא מצליח לתקשר עם אנשים בלי לזעוק את דברי הנבואה ("כִּי מִדֵּי אֲדַבֵּר אֶזְעָק"), והמחיר לא שווה לו את זה.

ירמיהו מחליט להגיש 'מכתב התפטרות': "וְאָמַרְתִּי לֹא אֶזְכְּרֶנּוּ וְלֹא אֲדַבֵּר עוֹד בִּשְׁמוֹ". הוא רוצה לכבוש את נבואתו ולהיות כאחד האדם אבל מגלה שהוא פשוט לא מסוגל: "וְהָיָה בְלִבִּי כְּאֵשׁ בֹּעֶרֶת עָצֻר בְּעַצְמֹתָי וְנִלְאֵיתִי כַּלְכֵל וְלֹא אוּכָל". זה תיאור יוצא דופן שחושף בפנינו את החוויה הנבואית כבוערת בעצמות הנביא, הוא לא מסוגל לשבת בשקט וצריך להוציא אותה ולמלא את השליחות. 

המצוקה של הנביא כוללת שני חלקים: תחילה, מצוקה פיזית. אנשים מתנכלים אליו ומשפילים אותו. למצוקה הזו יש פתרון – ה' יגן עליו כמו שהבטיח, וזו גם האמונה והתפילה של ירמיהו: "וַה' אוֹתִי כְּגִבּוֹר עָרִיץ עַל כֵּן רֹדְפַי יִכָּשְׁלוּ וְלֹא יֻכָלוּ". אבל המצוקה הגדולה יותר היא המצוקה הנפשית. הנפש של ירמיהו מסוכסכת בתוך עצמה. הוא לא רוצה לנבא על חורבן, הוא עייף מהמאבקים, והוא צמא לקשר אנושי שתפקידו מונע ממנו. למצוקה הזו כבר אין פתרון והפרק מסתיים בכך שירמיהו "מקלל את יומו", כמו איוב, ואומר שהיה מעדיף שהיה מת בלידה. הסיום של הפרק הוא טרגי, ומצביע על המחירים של הנבואה, של הקשר האינטנסיבי עם ה' ושל מי שלוקח על עצמו שליחות גדולה.

 ~ Nethanel Lasry: **ירמיהו פרק כ"א  - דרך החיים ודרך המוות** 


ספר ירמיהו מסודר באופן לא כרונולוגי. עד לכאן ראינו נבואות שבעיקרן מתקופה מוקדמת של ימי ירמיהו וברובן לא כללו התייחסות לזמן בו נאמרו. מכאן ואילך מרבית הנבואות נאמרות עם רקע ספציפי ומופנות למלך ידוע, אך הסדר עתיד לקפץ בין המלכים יהויקים וצדקיהו. .   

הנבואה שלנו נאמרת לקראת סוף הדרך. הבבלים צרים על ירושלים וצדקיהו מבקש מירמיהו שיתפלל לישועת ה'. הבקשה הזו מזכירה את הבקשה של חזקיהו מישעיהו בתקופת המצור האשורי, אך התגובה שונה לחלוטין: "כֹּה אָמַר ה' אֱלֹהֵי יִשְׂרָאֵל הִנְנִי מֵסֵב אֶת כְּלֵי הַמִּלְחָמָה אֲשֶׁר בְּיֶדְכֶם אֲשֶׁר אַתֶּם נִלְחָמִים בָּם אֶת מֶלֶךְ בָּבֶל וְאֶת  הַכַּשְׂדִּים הַצָּרִים עֲלֵיכֶם מִחוּץ לַחוֹמָה וְאָסַפְתִּי אוֹתָם אֶל תּוֹךְ הָעִיר הַזֹּאת:  **וְנִלְחַמְתִּי אֲנִי אִתְּכֶם בְּיָד נְטוּיָה וּבִזְרוֹעַ חֲזָקָה** וּבְאַף וּבְחֵמָה וּבְקֶצֶף גָּדוֹל". ירמיהו מסביר לצדקיהו שהוא בכלל לא הבין מה מתרחש. זה לא שיש אויב, ו"אוּלַי יַעֲשֶׂה ה' אוֹתָנוּ כְּכָל נִפְלְאֹתָיו" ויציל מפני האויב. **ה' הוא האויב.** באותה יד חזקה וזרוע נטויה בה ה' גאל את בני ישראל בעבר (ביציאת מצרים למשל), הוא יכה בבני יהודה כעת. 

מה המשמעות של נבואה, כאשר ה' ממילא לא מוכן לסלוח, והדרך לחזרה בתשובה סגורה בפני בני ישראל? 

הגזירה על החורבן פועלת בשלבים. בשלב ראשון בני יהודה נדרשו לשוב בתשובה ולקבל על עצמם את עול מלכות שמיים. אם הם היו מצליחים בכך, מה טוב. אבל הם לא הצליחו, ולכן הנתיב שלהם לתשובה מצטמצם וחלק מהפורענות כבר נקבעה – הם יחיו תחת שיעבוד של מלך בבל. כעת, עבודת ה' הרצויה היא לא רק לשוב בתשובה, אלא גם לקבל על עצמם את גזר הדין – להיכנע למלך בבל. אם הם יחליטו להמשיך למרוד בדבר ה' ולמרוד במלך בבל הפורענות תלך ותגדל ובמקום שיעבוד למלך בבל, העיר תיחרב והאנשים ימותו ויצאו לגלות. גם שלב זה הוא לא השלב האחרון, וגם אחרי שהמרד יצא לדרך והחורבן נקבע ירמיהו מפסיק לפנות למלך ודורש גם מהיחידים – לצאת למלך בבל ולהיכנע לו כל אחד בפני עצמו וכך לקבל על עצמו את גזר הדין של ה' ולהינצל. 

לאור הנבואה שלנו, מובן למה שרי ירושלים יאשימו את ירמיהו במרד במלך – הוא קורא לאנשים, בזמן מצור, לצאת מהעיר ולהיכנע לאויב. ירמיהו מורד במלך, אבל המלך הוא זה שמורד בה'. 

יש עוד כמה דוגמאות בתנ"ך למקרה בו ה' נותן גזר דין, ויש כמה דרכים לקיים אותו. לאחר חטא המרגלים נגזר על בני ישראל לצאת לארבעים שנה במדבר. מי שקיבל על עצמו את הדין זכה לאפשרות לתקן על ידי צאצאיו ארבעים שנה אחר כך, ומי שניסה להיכנס מיד – מת בקרב. כשהמלך שאול איבד את המלוכה לדוד, הוא יכל להעביר אותה לדוד מרצונו, ואז גם היה זוכה שמיכל ביתו תזכה לבן, ונכדו, בן דוד, יהיה המלך – אבל הוא נלחם ובכך הודח מן המלוכה לגמרי. אי אפשר להלחם בדבר ה', בני ישראל צריכים לקבל על עצמם את הדין כעת, להיכנע למלך בבל, ולחכות לגאולה שתגיע אחרי תקופת העונש, או להבין בדרך הקשה מה קורה למי שמתנגדים.

 ~ Nethanel Lasry: **ירמיהו פרק כב – נבואת הרועים**

כבר ראינו כמה פעמים אצל ירמיהו את הרעיון לפיו הנבואה נאמרת **דווקא במקום מסוים,** שקשור לתכני הנבואה. כך למשל הנבואה על החורבן האפשרי של המקדש נאמר בשער בית ה', ונבואת בית היוצר נאמרה בבית היוצר. הנבואה שבפרקנו נפתחת בצו ה' לירמיהו לרדת אל **בית מלך יהודה** ולומר שם את נבואתו.

כפי שהנבואה על בית ה' התנתה את המשך קיומו של המקדש בהתנהגות העם, הנבואה שבפרקנו מתנה את המשך קיומה של מלכות יהודה מבית דוד – בהתנהגותם של המלכים. ההתנהגות המצופה מן המלכים ממוקדת כאן בתחום החברתי: "כֹּה אָמַר ה' **עֲשׂוּ מִשְׁפָּט וּצְדָקָה וְהַצִּילוּ גָזוּל מִיַּד עָשׁוֹק** וְגֵר יָתוֹם וְאַלְמָנָה אַל תֹּנוּ אַל תַּחְמֹסוּ וְדָם נָקִי אַל תִּשְׁפְּכוּ בַּמָּקוֹם הַזֶּה" (כב, ג).

מיהו המלך אותו ירמיהו מבקר? עיון בהמשך הפרק מראה שהנבואה, כמו מספר נבואות בספר ירמיהו -  היא לפי **נושא** ולא לפי **תקופה.** הנושא של הפרק הוא הציפיה ממלך יהודה להנהיג את העם בצדקה ובמשפט – והפרק עובר על מלכי יהודה אחד אחד, ומראה איך **כל אחד מהם הכזיב:** **יהויקים** מתואר כמי שמשקיע במותרות עבור עצמו, על חשבון העם: "הוֹי **בֹּנֶה בֵיתוֹ בְּלֹא צֶדֶק וַעֲלִיּוֹתָיו בְּלֹא מִשְׁפָּט** בְּרֵעֵהוּ יַעֲבֹד חִנָּם וּפֹעֲלוֹ לֹא יִתֶּן לוֹ" (כב, יג), וגם על שלום בן יאשיהו (שנחלקו המפרשים בזיהויו) ויהויכין מובאות נבואות פורענות קשות: "חַי אָנִי נְאֻם ה' כִּי אִם יִהְיֶה כָּנְיָהוּ בֶן יְהוֹיָקִים מֶלֶךְ יְהוּדָה חוֹתָם עַל יַד יְמִינִי כִּי מִשָּׁם אֶתְּקֶנְךָּ: וּנְתַתִּיךָ בְּיַד מְבַקְשֵׁי נַפְשֶׁךָ" (כב, כד-כה).

בתחילת פרק כ"ג, הביקורת על מלכי יהודה מסוכמת באכזבה כללית: "הוֹי רֹעִים מְאַבְּדִים וּמְפִצִים אֶת צֹאן מַרְעִיתִי נְאֻם ה'" (כג, א) – המלכים, שאמורים להיות כרועה שדואג לצאנו, עושים את ההפך הגמור: במקום לשרת את העם ולדאוג לו, הם דואגים לעצמם ומובילים את העם לאבדון. הרועים מועלים בתפקידם. הנבואה מתארת שבעתיד יהיה לכך תיקון – יקום מלך צדיק שיוביל את העם לבטח בצדקה ובמשפט: "הִנֵּה יָמִים בָּאִים נְאֻם ה' **וַהֲקִמֹתִי לְדָוִד צֶמַח צַדִּיק וּמָלַךְ מֶלֶךְ וְהִשְׂכִּיל וְעָשָׂה מִשְׁפָּט וּצְדָקָה** בָּאָרֶץ" (כג, ה).

מיהו אותו מלך שצפוי להיות המושיע? הפסוק הבא מגלה לנו את שמו: "בְּיָמָיו תִּוָּשַׁע יְהוּדָה וְיִשְׂרָאֵל יִשְׁכֹּן לָבֶטַח וְזֶה שְּׁמוֹ אֲשֶׁר יִקְרְאוֹ **ה' צִדְקֵנוּ"** (כג, ו) – ונראה שמדובר בצדקיהו (צדק-יהו = ה' צדקנו). מהפרק שלנו עולה שלאחר הייאוש מסדרת המלכים האחרונה, הייתה ציפייה גדולה מצדקיהו שיהיה המושיע. הדברים לא צלחו, ועוד נפגוש בהמשך הספר את הטעויות שעשה צדקיהו, ומנעו ממנו להיות משיח.

‎ ~ Nethanel Lasry: הנבואות על מלכי בית דוד - הרב דוד סבתו.pdf • ‎9 pages ‎<attached: 00001279-הנבואות על מלכי בית דוד - הרב דוד סבתו.pdf>

 ~ Nethanel Lasry: **ירמיהו פרק כג – נביאי השקר ומשא ה'**

הפרק שלנו עוסק בהרחבה בבעיית **נביאי השקר,** שחוזרת שוב ושוב בספר ירמיהו. עוד נפגוש פרקים סיפוריים בהם מתמודד ירמיהו עם נביאי שקר שסותרים בפומבי את דבריו. הפרק שלנו מספק חלון הצצה מרתק להבנת תופעת נבואת השקר. נציין שתי דוגמאות:

ירמיהו קורא להפרדה בין חלום לנבואה: **"הַנָּבִיא אֲשֶׁר אִתּוֹ חֲלוֹם יְסַפֵּר חֲלוֹם וַאֲשֶׁר דְּבָרִי אִתּוֹ יְדַבֵּר דְּבָרִי אֱמֶת** מַה לַתֶּבֶן אֶת הַבָּר נְאֻם ה'" (כג, כח) – בניגוד לנבואה, שהיא "דברי אמת", יש נביאים שמספרים על **חלומותיהם** והופכים אותם לנבואות. מה מתכוון ירמיהו? לכאורה, ידוע לנו שחלק מהנביאים ראו את נבואותיהם בחלום (למשל: "אִם יִהְיֶה נְבִיאֲכֶם ה' בַּמַּרְאָה אֵלָיו אֶתְוַדָּע **בַּחֲלוֹם אֲדַבֶּר בּוֹ";** במדבר יב, ו). אולי אפשר להבין שבתקופת ירמיהו, היו נביאים שאכן ראו חלומות שהיה בהם שמץ של נבואה, אבל הם הוסיפו מדעתם והרחיבו את הדברים לדברים שהם לא ראו במפורש. ירמיהו קורא כאן להפרדה בין חלום לנבואה – מי שראה חלום שיספר בדיוק מה שראה בחלום, ומי ששמע נבואה מבוררת יותר – שיספר מה ששמע. התופעה בה מי שראה חלום הוסיף דברים מדעתו והציג אותם כחלק מן הנבואה – היא תופעה של נבואת שקר. 

באופן דומה, אנחנו שומעים על התופעה הבאה: "לָכֵן הִנְנִי עַל הַנְּבִאִים נְאֻם ה' **מְגַנְּבֵי דְבָרַי אִישׁ מֵאֵת רֵעֵהוּ"** - מיהם אותם נביאים שגונבים דברים איש מאת רעהו? גם כאן, ייתכן שהייתה נבואה אמיתית אותה קיבל נביא מסוים. נבואת השקר מתחילה כאשר חברו, ששומע ממנו על הדברים ששמע – מציג את הדברים כאילו הוא בעצמו שמע אותם בנבואה, מוסיף דברים מדעתו, וכו'. על הנבואה יש לדווח בצורה מדויקת – רק האדם ששמע אותה ישירות מפי ה', ובאופן המדויק שבו היא נמסרה לו. 

מה הבעיה בחוסר דיוק בנבואה? בהמשך נראה מדוע זה כל כך קריטי: גם ירמיהו וגם נביאי השקר מנבאים על נפילתה של בבל. אלא שיש הבדל דרמטי בעיתוי הנפילה הזו בין ירמיהו לנביאי השקר. נביאי השקר אומרים שהנפילה תהיה בקרוב ולכן הכל בסדר: "וְכֹל הֹלֵךְ בִּשְׁרִרוּת לִבּוֹ **אָמְרוּ לֹא תָבוֹא עֲלֵיכֶם רָעָה"** (כג, יז). ואילו מנביאי אמת מצופה להתרות בעם שיחזרו בתשובה: "וְאִם עָמְדוּ בְּסוֹדִי וְיַשְׁמִעוּ דְבָרַי אֶת עַמִּי **וִישִׁבוּם מִדַּרְכָּם הָרָע וּמֵרֹעַ מַעַלְלֵיהֶם"** (כג, כב).

בסוף הפרק, קורה דבר מעניין ומפתיע: ירמיהו מתייחס ללקסיקון של העם ביחס לנבואות, ודורש מהם **להפסיק להשתמש בביטוי "משא ה'"** - "וְכִי יִשְׁאָלְךָ הָעָם הַזֶּה אוֹ הַנָּבִיא אוֹ כֹהֵן לֵאמֹר **מַה מַשָּׂא ה'** וְאָמַרְתָּ אֲלֵיהֶם **אֶת מַה מַשָּׂא** וְנָטַשְׁתִּי אֶתְכֶם נְאֻם ה'" – מי שישאל את ירמיהו מהו "משא ה'" – יקבל תשובה חריפה. מי שירצה לברר מה נאמר בנבואה, יצטרך להשתמש בלשון אחרת: "כֹּה תֹאמְרוּ אִישׁ עַל רֵעֵהוּ וְאִישׁ אֶל אָחִיו **מֶה עָנָה ה' וּמַה דִּבֶּר ה'".** 

מה פשר השינוי הטרמינולוגי הזה, ומה הבעיה לומר "משא ה'"? הרי ישעיהו הנביא בעצמו משתמש פעמים רבות בביטוי "משא ה'"? **הרב יואל בן נון** בשיעור המצורף (https://did.li/1GGlC) מתייחס באריכות למושג "משא ה'" לרוחב המקרא. בקצרה, הוא עומד על כך שנבואת "משא" מציינת נבואה על גויים שעתידה להתממש בקרוב, ויש בה בשורת ישועה ונחמה לישראל. בתקופת ירמיהו, המושג משא איננו מתאים: כפי שאמרנו, מפלת בבל צפויה אבל לא בקרוב. כרגע אין להרגיע את העם אלא להתרות בו שישוב בתשובה והסכנה מרחפת בכל פינה. האומר "משא ה'" הוא מנביאי השקר שמרפה את ידי העם ומעודד אותם להמשיך בדרכם הרעה.

 ~ Nethanel Lasry: **ירמיהו פרק כ"ד – נבואת התאנים**

אחד הדברים **שהרב יובל שרלו** מדגיש כאשר הוא מלמד תנ"ך, הוא שפעמים רבות הנביא **הופך** את ההסתכלות המקובלת. הנבואה שלנו היא דוגמא טובה לנבואה שיוצאת כנגד התפיסה האינטואיטיבית בחברה. 

הנבואה נאמרת בעקבות גלות "החרש והמסגר" שמתוארת בסוף ספר מלכים, בה נבוכדנאצר הגלה את המלך יהויכין ואת כל שכבת ההנהגה של ירושלים, ומינה את צדקיהו למלך במקומו. כעת ישנם שני פלגים בעם היהודי – חלק מהעם, ולמעשה השכבה הגבוהה שלו, כבר נמצא בבבל, וחלק מהעם זכה להישאר בארץ. איזה מהפלגים הוא ההמשך של העם היהודי? באיזה מהפלגים תלויה התקווה לגאולה העתידית – באנשי יהויכין, החוטא שהקב"ה הביא עליו גלות? או באלו שזכו להישאר בארץ תחת הנהגתו של צדקיהו,עליו נאמרה הנבואה אותה קראנו בפרק הקודם: "בְּיָמָיו תִּוָּשַׁע יְהוּדָה וְיִשְׂרָאֵל יִשְׁכֹּן לָבֶטַח וְזֶה שְּׁמוֹ אֲשֶׁר יִקְרְאוֹ ה' צִדְקֵנוּ" (ירמיהו כג, ו).

מסתבר שהבחירה של ה' ברורה: התאנים הטובות אלו הגולים שיתקנו את דרכיהם בגלות ויחזרו לארץ עם לב לדעת את ה', והתאנים הרעות אלו צדקיהו ושאר יושבי ירושלים. כנראה שהנבואה היא מהתקופה לאחר שצדקיהו איכזב, התקוות שנתלו בו לא התממשו, וה' בחר ביושבי בבל שיהיו ההמשך לעם ישראל.  

העם לא חושב ככה. בספר יחזקאל אנחנו נקרא מהי התפישה המקובלת בעם: "אַחֶיךָ אַנְשֵׁי גְאֻלָּתֶךָ וְכָל בֵּית יִשְׂרָאֵל כֻּלֹּה אֲשֶׁר אָמְרוּ לָהֶם יֹשְׁבֵי יְרוּשָׁלִַם **רַחֲקוּ מֵעַל ה' לָנוּ הִיא נִתְּנָה הָאָרֶץ לְמוֹרָשָׁה"** (יחזקאל יא, טו). יושבי ירושלים לועגים לאנשי בבל, ומסבירים להם שהם רחוקים מעל ה', אין להם מקום בעבודת ה', והארץ שייכת להם. התפישה הזו היא טעות. יושבי ירושלים זכו להישאר בארץ, והייתה להם את היכולת לתקן דרכיהם ולהישאר בה – אבל מתוך תחושה של שאננות מופרזת וסיפוק עצמי הם קלקלו וכעת נגזר על הארץ חורבן והבניה מחדש תהיה מהציבור שגלה לבבל. 

גם יחזקאל וגם ירמיהו נאבקים בתפיסה הזו. יחזקאל הנביא הבבלי מנסה לשכנע את יושבי בבל שיש להם עוד תקווה ומקום אצל ה', וירמיהו בארץ ישראל מזהיר את יושבי הארץ שהחורבן מתקרב.

 ~ Nethanel Lasry: **ירמיהו פרק כ"ה – השנה הראשנית לנבוכדראצר**

הנבואה שלנו היא הנבואה הראשונה שכוללת תאריך: "הַדָּבָר אֲשֶׁר הָיָה עַל יִרְמְיָהוּ עַל כָּל עַם יְהוּדָה **בַּשָּׁנָה הָרְבִעִית לִיהוֹיָקִים** בֶּן יֹאשִׁיָּהוּ מֶלֶךְ יְהוּדָה **הִיא הַשָּׁנָה הָרִאשֹׁנִית לִנְבוּכַדְרֶאצַּר מֶלֶךְ בָּבֶל"**. השנה הרביעית למלכותו של יהויקים – 605 לפני הספירה – הייתה שנת מפנה בתולדות המזרח התיכון. זו השנה בה הביס נבוכדנאצר את מצרים בקרב כרכמיש, ובכך סלל את הדרך להרחבת האימפריה הבבלית דרומה וקבע את מעמדה כמעצמה. 

מאז שהחל להינבא ירמיהו מתריע מפני הגוי שיבוא מצפון. כעת, לאחר שהמסלול של ההיסטוריה מתחיל להתבהר, וזהותו של הגוי הצפוני שישלוט באיזור ידועה לכול, ירמיהו פונה לסכם אחורה את נבואותיו, ומודיע על מפנה בתהליך הנבואי וההיסטורי. בעשרים ושלוש השנים שעברו מאז שהחל לשמש כנביא ניסה ירמיהו, ויחד איתו נביאים נוספים אשר לא שמענו עליהם, להזהיר את העם מפני האויב הצפוני, ולהפציר בהם לחזור בתשובה, אבל בני ישראל לא שמעו. הביטוי "לא שמעתם" מודגש בנבואה ומופיע חמש פעמים, ומהווה ביטוי מפתח להבנת החטא של עם ישראל. בגלל שהם לא שמעו, הם איבדו את ההזדמנות למנוע את השיעבוד לבבל וגזר הדין כבר בלתי נמנע. 

אלא, שגם גזר הדין הזה הוא זמני: "וְהָיְתָה כָּל הָאָרֶץ הַזֹּאת לְחָרְבָּה לְשַׁמָּה וְעָבְדוּ הַגּוֹיִם הָאֵלֶּה אֶת מֶלֶךְ בָּבֶל **שִׁבְעִים שָׁנָה:** וְהָיָה כִמְלֹאות שִׁבְעִים שָׁנָה אֶפְקֹד עַל מֶלֶךְ בָּבֶל וְעַל הַגּוֹי הַהוּא נְאֻם ה' אֶת עֲוֹנָם וְעַל אֶרֶץ כַּשְׂדִּים וְשַׂמְתִּי אֹתוֹ לְשִׁמְמוֹת עוֹלָם" (ירמיהו פרק כה, יא-יב). שבעים שנה זהו מספר טיפולוגי שמסמל תקופה של דור בחייהן של ממלכות, כמו שראינו בנבואת ישעיהו: "וְהָיָה בַּיּוֹם הַהוּא וְנִשְׁכַּחַת צֹר שִׁבְעִים שָׁנָה כִּימֵי מֶלֶךְ אֶחָד מִקֵּץ שִׁבְעִים שָׁנָה יִהְיֶה לְצֹר כְּשִׁירַת הַזּוֹנָה" (ישעיהו כג, טו). 

המוקד הנבואי משתנה. עד עכשיו ירמיהו הפציר בבני יהודה לשוב בתשובה ולמנוע את השיעבוד. לאחר עליית נבוכדנאצר הציפייה משתנה: מה שמצופה מבני יהודה, וגם משאר הגויים עליהם מדברת הנבואה, הוא לקבל על עצמם את הגזירה. לחכות שבעים שנה, ואז להיבנות מחדש. כמו בני ישראל במדבר, שבשלב הראשון המשימה הייתה להיכנס לארץ, אך לאחר חטא המרגלים המשימה השתנתה, והפכה להיות המתנה במדבר ארבעים שנה, ומי שניסו בכל זאת להיכנס לארץ חטאו ומתו. כך גם כאן: ממלכת בבל תיפול עוד שבעים שנה, השאלה היא אם בני יהודה יבינו שהדרישה מהם היא לחכות שתקופת העונש תיגמר, או שוב פעם לא ישמעו, יכרתו בריתות עם הגויים מסביב, והארץ תיעשה לשממה.

 ~ Nethanel Lasry: **ירמיהו פרק כו – דין מוות לירמיהו?**

פרק כ"ו מספק לנו חלון הצצה מרתק להתרחשות סביב נבואות ירמיהו ולדרמה שהוא עורר. פרקנו מספק את הסצנה בה התרחשה ונאמרה הנבואה של פרק ז'. כפי שראינו בפרק ז', ירמיהו עומד אל מול העם שבטוח בכך ש"היכל ה'" לא יכול להיחרב, ומתרה בהם שאם לא ישובו בתשובה – המקדש יחרב, כפי ששילה נחרב. בפרק ז' ראינו רק את תוכן הנבואה עצמה, ובפרק שלנו אנחנו מקבלים השלמה לסצנה שבה היא נאמרה, ולתגובות שהיא עוררה. 

נבואת ירמיהו על חורבן המקדש עוררה זעם קדוש: "וַיְהִי כְּכַלּוֹת יִרְמְיָהוּ לְדַבֵּר אֵת כָּל אֲשֶׁר צִוָּה ה' לְדַבֵּר אֶל כָּל הָעָם וַיִּתְפְּשׂוּ אֹתוֹ הַכֹּהֲנִים וְהַנְּבִאִים וְכָל הָעָם לֵאמֹר **מוֹת תָּמוּת: מַדּוּעַ נִבֵּיתָ בְשֵׁם ה' לֵאמֹר כְּשִׁלוֹ יִהְיֶה הַבַּיִת הַזֶּה וְהָעִיר הַזֹּאת תֶּחֱרַב מֵאֵין יוֹשֵׁב** וַיִּקָּהֵל כָּל הָעָם אֶל יִרְמְיָהוּ בְּבֵית ה'" (כו, ח-ט). דברי ירמיהו כל כך אינם מתקבלים על הדעת בקרב העם, שהעם מעוניין להוציא אותו להורג – אולי הם מתייחסים אליו כנביא שקר – כיצד אתה טוען בשם ה' שהמקדש יכול להיחרב?

הסיפור שבפרק מכניס אותנו בצורה מרתקת אל הדין והדברים סביב הרעיון להוציא את ירמיהו להורג על נבואתו. בסיפור אפשר לשים לב למספר שחקנים משמעותיים: **הכהנים והנביאים** (!) הם אלה שמעוניינים להוציא את ירמיהו להורג (אגב, נתון זה יכול לשפוך אור על נבואות הביקורת הקשות על ההנהגה הרוחנית, דהיינו על הכהנים והנביאים. שימו לב מה מצבם של אלה שאמורים להיות המנהיגים הרוחניים של העם). שחקנים נוספים להם תפקיד חשוב בסיפור הם **השרים והעם.** בתחילה נראה שהעם משתכנע מדברי הכהנים והנביאים "וַיִּתְפְּשׂוּ אֹתוֹ **הַכֹּהֲנִים וְהַנְּבִאִים וְכָל הָעָם** לֵאמֹר מוֹת תָּמוּת" – ובהמשך, נערך מעין "משפט" בו שוטחים את טענותיהם **הכהנים והנביאים,** לאחר מכן **ירמיהו,** ונראה שהמאזינים לטענות שני הצדדים, ואלה שאמורים להכריע – הם **השרים והעם.** "וַיֹּאמְרוּ הַכֹּהֲנִים וְהַנְּבִאִים **אֶל הַשָּׂרִים וְאֶל כָּל הָעָם"** (כו, יא); "וַיֹּאמֶר יִרְמְיָהוּ **אֶל כָּל הַשָּׂרִים וְאֶל כָּל הָעָם"** (כו, יב). 

נראה שהשרים והעם משתכנעים מדברי ירמיהו: **"וַיֹּאמְרוּ הַשָּׂרִים וְכָל הָעָם אֶל הַכֹּהֲנִים וְאֶל הַנְּבִיאִים אֵין לָאִישׁ הַזֶּה מִשְׁפַּט מָוֶת** כִּי בְּשֵׁם ה' אֱלֹהֵינוּ דִּבֶּר אֵלֵינוּ" (כו, טז). בשלב זה נוספים לדיון **הזקנים** שמביאים **תקדים היסטורי** (שמוכר לנו מן הנביא מיכה) למעשה ירמיהו, ולתגובה המצופה מן העם בעקבותיו. "מִיכָה הַמּוֹרַשְׁתִּי הָיָה נִבָּא בִּימֵי חִזְקִיָּהוּ מֶלֶךְ יְהוּדָה... **כֹּה אָמַר ה' צְבָאוֹת צִיּוֹן שָׂדֶה תֵחָרֵשׁ** וִירוּשָׁלַיִם עִיִּים תִּהְיֶה וְהַר הַבַּיִת לְבָמוֹת יָעַר: **הֶהָמֵת הֱמִתֻהוּ** חִזְקִיָּהוּ מֶלֶךְ יְהוּדָה וְכָל יְהוּדָה **הֲלֹא יָרֵא אֶת ה'** וַיְחַל אֶת פְּנֵי ה'" (כו, יח-יט).

לאחר מכן מסופר לנו על תקדים שבו **יהויקים** הרג את נביא ה', אוריה, שניבא בדומה לדברי ירמיהו. הפרק מסתיים בלי הכרעה ברורה לנו כקוראים – לא ברור לגמרי מה הכריעו השרים והעם ומה רצה יהויקים לעשות לירמיהו בסופו של דבר. אבל מן הפסוק האחרון בפרק נשמע שסכנת המוות המשיכה לרחף מעל ראשו של ירמיהו, שהיה זקוק להצלתו על ידי אחיקם בן שפן: "אַךְ יַד אֲחִיקָם בֶּן שָׁפָן הָיְתָה אֶת יִרְמְיָהוּ לְבִלְתִּי תֵּת אֹתוֹ בְיַד הָעָם לַהֲמִיתוֹ" (כו, כד).

 ~ Nethanel Lasry: **ירמיהו פרק כז – המוסרות והמוטות**

הכניעה לבבל. נקודה זו הוזכרה כבר בעבר, אבל הפרק שלנו שוטח את התיאולוגיה סביב רעיון הכניעה לבבל בצורה מסודרת ויסודית. ירמיהו מצטווה לקחת מוסרות ומוטות ובעזרתן להמחיש לכל אומות העולם, ובתוכן ליהודה, את הצו להיכנע למלך בבל.

**הרב יעקב מדן** אוהב להזכיר בהקשר של נבואה זו את **רש"י הראשון על התורה** המפורסם, שאומר שהתורה פותחת בבראשית כדי להצהיר שה' ברא את העולם, ומתוקף זה הוא שבחר לתת לעמו את ארץ ישראל. הרב מדן מראה שרעיון זה לקוח מנבואת ירמיהו, אבל דווקא לא לגבי זכותם של ישראל על הארץ, אלא לגבי **זכותו של נבוכדנאצר על הארץ:** "אָנֹכִי **עָשִׂיתִי אֶת הָאָרֶץ אֶת הָאָדָם וְאֶת הַבְּהֵמָה אֲשֶׁר עַל פְּנֵי הָאָרֶץ** בְּכֹחִי הַגָּדוֹל וּבִזְרוֹעִי הַנְּטוּיָה... **וְעַתָּה אָנֹכִי נָתַתִּי אֶת כָּל הָאֲרָצוֹת הָאֵלֶּה בְּיַד נְבוּכַדְנֶאצַּר מֶלֶךְ בָּבֶל** עַבְדִּי" (כז, ה-ו).

בימים כתיקונם, ה' הנחיל לבני ישראל את הארץ. אבל כפי שהרב מדן אומר, לבני ישראל אין **זכות** על הארץ אלא **חובה** על הארץ, וכאשר בני ישראל לא עומדים בחובתם לקיים את הברית עם הקב"ה ביושבם על הארץ – הריבונות על הארץ תינטל מהם ותינתן לאחרים, כפי שקורה בפרקנו.

נבואת המוסרות והמוטות מהווה את השלב הדרמטי ביותר בנקודת המפנה הגדולה של ספר ירמיהו. אם בחלקו הראשון של הספר, העבודה הרוחנית אליה קרא הנביא היא **חזרה בתשובה** שנועדה למנוע את הפורענות, נבואת המוסרות והמוטות כבר **מניחה את הפורענות כעובדה מוגמרת.** המצופה מן הצדיקים כעת הוא לא למנוע את הפורענות אלא **ליישר איתה קו.** הקב"ה מצפה ממי שמציית לדברו – להיכנע לעול מלך בבל, וכך להעביר את התקופה הקרובה. אם ישראל יקשיבו לה' וייכנעו למלך בבל, מצבם יהיה טוב יותר: "וְהַגּוֹי אֲשֶׁר יָבִיא אֶת צַוָּארוֹ בְּעֹל מֶלֶךְ בָּבֶל וַעֲבָדוֹ וְהִנַּחְתִּיו עַל אַדְמָתוֹ נְאֻם ה' וַעֲבָדָהּ וְיָשַׁב בָּהּ" – לפי הנאמר כאן, **הגלות איננה גזרת גורל.** הישיבה בארץ תחת שלטון נבוכדנאצר כבר נגזרה, אבל אם יקשיבו בני ישראל לירמיהו וישתפו פעולה עם שלטון בבל – הם **ימשיכו לשבת בארצם.**

כמובן, בנבואה זו מתמודד ירמיהו עם נביאי השקר, שאומרים בדיוק את ההפך: "וְאַתֶּם אַל תִּשְׁמְעוּ אֶל נְבִיאֵיכֶם וְאֶל קֹסְמֵיכֶם וְאֶל חֲלֹמֹתֵיכֶם וְאֶל עֹנְנֵיכֶם וְאֶל כַּשָּׁפֵיכֶם **אֲשֶׁר הֵם אֹמְרִים אֲלֵיכֶם לֵאמֹר לֹא תַעַבְדוּ אֶת מֶלֶךְ בָּבֶל:** כִּי שֶׁקֶר הֵם נִבְּאִים לָכֶם לְמַעַן הַרְחִיק אֶתְכֶם מֵעַל אַדְמַתְכֶם וְהִדַּחְתִּי אֶתְכֶם וַאֲבַדְתֶּם: וְהַגּוֹי אֲשֶׁר יָבִיא אֶת צַוָּארוֹ בְּעֹל מֶלֶךְ בָּבֶל וַעֲבָדוֹ וְהִנַּחְתִּיו עַל אַדְמָתוֹ נְאֻם ה' וַעֲבָדָהּ וְיָשַׁב בָּהּ" (כז, ט-יא).

 ~ Nethanel Lasry: **ירמיהו פרק כ"ח – המאבק בחנניה בן עזור**

הבעיה של העם בתקופת ירמיהו איננה רק שהם לא שומעים לנביאים, אלא בעיקר שהם לא שומעים **לנביאים הנכונים**. ראינו שמול הדרישה של ירמיהו מהעם לשוב בתשובה, ולהיכנע למלך בבל, עמדו נביאים נגדיים שניבאו נבואות מרגיעות על גאולה ונחמה. בפרק שלנו אנחנו אנחנו מגלים שלא רק העם לא ידע להבחין מי נביא שקר ומי נביא אמת, אלא גם **ירמיהו עצמו** לא היה מסוגל לזהות. 

ירמיהו מודיע כבר תקופה ארוכה שמלכות בבל תשלוט באיזור למשך שבעים שנה, ושהדרישה הא–להית היא להיכנע להם ושמי שלא יכנע יזכה למוות וחורבן נורא. לפתע עומד חנניה בן עזור ומכריז שבעוד שנתיים מלכות בבל תיפול, כלי בית ה' יחזרו למקדש והמלך יהויכין יחזור לפתע בשלטון יהודי עצמאי. 

התגובה של ירמיהו מגומגמת. למה הוא לא מתנגד? 

הסיבה נעוצה בנקודה בעייתית במודל של נבואה: נבואת פורענות, מתוקף ההגדרה שלה **אמורה** לא להתגשם. רחמיו של ה' גדולים, ואם הנבואה מצליחה להגשים את מטרתה, העם חוזר בתשובה ויכול לשנות את רוע הגזירה. ירמיהו יודע שהבבלים אמורים לשלוט כאן למשך שבעים שנה, אבל מי יודע אם ה' החליט לרחם?  

זוהי התשובה המהוססת שירמיהו משיב: "הַנְּבִיאִים אֲשֶׁר הָיוּ לְפָנַי וּלְפָנֶיךָ מִן הָעוֹלָם וַיִּנָּבְאוּ אֶל אֲרָצוֹת רַבּוֹת וְעַל מַמְלָכוֹת גְּדֹלוֹת לְמִלְחָמָה וּלְרָעָה וּלְדָבֶר:  הַנָּבִיא אֲשֶׁר יִנָּבֵא לְשָׁלוֹם בְּבֹא דְּבַר הַנָּבִיא יִוָּדַע הַנָּבִיא אֲשֶׁר שְׁלָחוֹ ה' בֶּאֱמֶת". הוא מרגיש מבולבל מהנבואה של חנניה, אבל נמצא בערפל מוחלט: האם ה' חזר בו, האם חנניה נביא שקר? הוא לא יכול לדעת. לא ברור האם התשובה של ירמיהו היא אזהרה של חנניה שיכול להתפס בנבואת שקר, או רק נסיון לנקות את עצמו מהאשמה ולטעון – אני ניבאתי נבואת פורענות, גם אם היא לא תתגשם אני עדיין נביא אמת. 

המפגש הראשון בין ירמיהו לבין חנניה נגמר בניצחון מוחלט לצד של חנניה. הוא שובר את מוטות העץ שירמיהו נשא על גביו והמסר שנחרט בליבותיהם של העם הוא שיש נביא אחד נחרץ שמבשר על שלום ושלווה, ונביא אחד שמתלבט ומתחבט ומנסה לומר שיגיעו ימי שיעבוד. 

רק לאחר שהמפגש מסתיים הקב"ה מגלה לירמיהו מפורשות את התמונה. רק אז ירמיהו יכול לחזור ולהאשים " שְׁמַע נָא חֲנַנְיָה לֹא שְׁלָחֲךָ ה' וְאַתָּה הִבְטַחְתָּ אֶת הָעָם הַזֶּה עַל שָׁקֶר:  לָכֵן כֹּה אָמַר ה' הִנְנִי מְשַׁלֵּחֲךָ מֵעַל פְּנֵי הָאֲדָמָה הַשָּׁנָה אַתָּה מֵת כִּי סָרָה דִבַּרְתָּ אֶל ה'". דבר ה' התקיים והפרק חותם בהתגשמות הנבואה ובמותו של חנניה בן עזור באותה שנה, אבל כמו במציאות המודרנית – אנשים זוכרים את הכותרת המסולפת המקורית יותר מאשר את מודעת ההתנצלות שתגיע שנה אחר כך. ואם אפילו ירמיהו הנביא לא מסוגל לזהות את נביאי השקר, מה יעשו פשוטי העם?

ננסה להציע כיוונים לפתרון הבעיה הזו בפרק הבא.

 ~ Nethanel Lasry: **ירמיהו פרק כ"ט – איך מזהים נביא שקר**

המאבק בנביאי השקר לא נעצר רק בגבולות הארץ. גם גולי יהודה שיושבים בבבל מתמודדים עם נביאי שקר שמתנבאים על מפלת בבל  והגאולה שמתקרבת. ירמיהו שולח מהארץ מכתב לבבלים שלא יקשיבו, שישתקעו בבבל ושהגאולה תגיע רק בעוד שבעים שנה, אך למאבק יש שני צדדים, וכמו שירמיהו שולח מכתבים **לבבל** ככה גם הנביאים הבבלים שולחים מכתב **לארץ** ומבקשים שיעצרו את ירמיהו. שליחת המכתב מלמדת אותנו על המעמד וההשפעה שהייתה לגולים הבבלים על היישוב בארץ. נביא, או מנהיג, מבבל, יכול לשלוח הוראות לכהן שאחראי על בית המקדש ולנזוף בו על היחס שהוא נותן לירמיהו: "וְעַתָּה לָמָּה לֹא גָעַרְתָּ בְּיִרְמְיָהוּ הָעַנְּתֹתִי הַמִּתְנַבֵּא לָכֶם". 

בעיית נביאי השקר היא אחת הבעיות המרכזיות של ספר ירמיהו, ובשיעור שהעביר בישיבת הר עציון, **ד"ר יושי פרג'ון** מציג את הבעיה: מרגע שיש מושג של "נביא", אז כמו שנביאי האמת יכולים להגיד "כה אמר ה'" ולכוון את העם להתנהגות מסוימת, מסתבר שכל אחד שרוצה להשיג כוח והשפעה יוכל להגיד "כה אמר ה'". מה אמורים בני ישראל לעשות? איך אפשר להבדיל?

כבר התורה מתמודדת עם הבעייתיות ומציגה שתי דרכים לבחינה מי הוא נביא אמת ומי נביא שקר. הדרך הראשונה היא **המופת**. משה רבנו שואל את ה' "וְהֵן לֹא יַאֲמִינוּ לִי וְלֹא יִשְׁמְעוּ בְּקֹלִי כִּי יֹאמְרוּ לֹא נִרְאָה אֵלֶיךָ ה'" (שמות ד, א). הפתרון שהקב"ה מציע לו הוא מופת – נס שהוא יכול לעשות ובכך להוכיח שה' שלח אותו. הרמב"ם מפחית ממשמעות המופת, ובכל מקרה בתקופת ירמיהו התמעטו המופתים, ואמנם נביאי השקר לא יכולים לעשות מופתים – אבל גם ירמיהו לא עושה שום מופת במהלך תקופתו כנביא. 

המבחן השני שהתורה מציעה הוא מבחן **ההתגשמות**. כך מופיע בפרשיית הנביא בספר דברים: "וְכִי תֹאמַר בִּלְבָבֶךָ אֵיכָה נֵדַע אֶת הַדָּבָר אֲשֶׁר לֹא דִבְּרוֹ ה':  אֲשֶׁר יְדַבֵּר הַנָּבִיא בְּשֵׁם ה' וְלֹא יִהְיֶה הַדָּבָר וְלֹא יָבֹא הוּא הַדָּבָר אֲשֶׁר לֹא דִבְּרוֹ ה' בְּזָדוֹן דִּבְּרוֹ הַנָּבִיא לֹא תָגוּר מִמֶּנּוּ" (דברים יח, כא-כב). אם הנביא הבטיח משהו, והוא לא התגשם, מבינים שהוא נביא שקר. אבל במבחן הזה יש בעיה מובנית: מה הדדליין בו הנביא צריך לעמוד?

אם הוא נותן מועד להתגשמות הנבואה, אז מובן – אם המועד יעבור אז נבין שהוא היה נביא שקר. אבל עד אז, לכאורה אמורים להקשיב. כאשר כל הנביאים עומדים ואומרים שבבל תיחרב ובני יהודה ינצלו, הם עוד לא נתפסו בשקר, אז בני יהודה אמורים להקשיב להם. ויותר מכך, אפילו אם הנבואה לא תתגשם במועדה זה לא בהכרח אומר שהנבואה היא שקר – ספר ישעיהו גדוש בנבואות גאולה שנאמרו מלכתחילה על חזקיהו, או על שבי ציון, ולא התגשמו במלואם. אנחנו פשוט אומרים שזו נבואה שתתקיים באחרית הימים. מה מונע מכל נביא להסביר ככה את הנבואות שלו שלא התגשמו? 

כאן הדברים מגיעים למסר המיוחד בנבואה שלנו. **אין איך** להבחין בין נביא אמת לנביא שקר במבחן חיצוני. אבל אם נביא אחד מביא מסרים שדורשים מאיתנו להשתפר, ונביא אחר משמיע מסרים שנוח לנו לשמוע. אם נביא אחד זועק את זעקתו של החלש, ונביא אחר מהדהד את הטענות של בעלי הכוח. אם קבוצת נביאים אחת מורכבת מצדיקים שמנסים לעזור ולהחזיר בתשובה, וקבוצה אחרת של נביאים מרוויחה מעמד וכוח מהנבואות של עצמם, עד שאומרים עליהם ש"עָשׂוּ נְבָלָה בְּיִשְׂרָאֵל וַיְנַאֲפוּ אֶת נְשֵׁי רֵעֵיהֶם", אז אמנם יש לאדם **תירוץ** שהוא לא יכל לדעת מי הוא הדובר האמיתי של ה', אבל במבחן הפנימי, הוא היה אמור להצליח להבחין.

 ~ Nethanel Lasry: https://youtu.be/Vs3aKzXkMsc?si=q8HwUcenquiISCbP

‎ ~ Nethanel Lasry: יושי פרג'ון - מאבקו של ירמיהו הנביא בנביאי השקר - קצר.pdf • ‎37 pages ‎<attached: 00001289-יושי פרג'ון - מאבקו של ירמיהו הנביא בנביאי השקר - קצר.pdf>

 ~ Nethanel Lasry: **ירמיהו פרקים ל-לא – נחמה**

כפי שכבר נוכחנו וחווינו על בשרנו, ירמיהו הוא ספר קשה. רובו המכריע עוסק בתוכחה ופורענות קשים מאוד לעם ישראל, ולקראת הסוף נראה יחד עם ירמיהו גם את החורבן עצמו. אמנם, **בלב הספר** מצויה יחידה משמעותית של **נבואות נחמה** שאנחנו פותחים היום – פרקים ל-לג. כבר בתחילת היחידה ניתן לראות שאנחנו בתחילתו של קובץ פרקים משמעותי, שירמיהו מצטווה **לכתוב על ספר:** "כֹּה אָמַר ה' אֱלֹהֵי יִשְׂרָאֵל לֵאמֹר **כְּתָב לְךָ אֵת כָּל הַדְּבָרִים אֲשֶׁר דִּבַּרְתִּי אֵלֶיךָ אֶל סֵפֶר"** (ל, ב). דווקא בעת השבר והפורענות, **כתיבת נבואות הנחמה** היא אמירה משמעותית, וכפי שכתב **הרד"ק** על הפרק: "לפי שזאת הפרשה להיות נחמה לישראל שהיו באותו הדור כי **כמו שיראו שתתקיים הפורענות בקרוב כן ידעו שתתקיים הנחמה** הגדולה באחרית הימים". ואכן, הנחמה שבפרק מתכתבת עם מוטיבי הפורענות שראינו. כך למשל, אנחנו מוצאים נבואה על **שבירת העול והמוסרות:** "וְהָיָה בַיּוֹם הַהוּא נְאֻם ה' צְבָאוֹת **אֶשְׁבֹּר עֻלּוֹ מֵעַל צַוָּארֶךָ וּמוֹסְרוֹתֶיךָ אֲנַתֵּק** (ל, ח).

פרקי הנחמה כוללים תוכן רב שיש להרחיב בו, ונזכיר בקצרה שתי נקודות. 

**א - ממלכת ישראל ורחל אמנו**

בפרק ל"א, רבים מפסוקי הנחמה פונים **לאפרים וממלכת ישראל.** הדבר מעלה שאלה – ירמיהו חי כבר שנים רבות לאחר גלות ממלכת ישראל, ונחמתו אמורה להיות מופנית ליהודה. מה הקשר של אפרים וישראל לדורו של ירמיהו? ונקודה נוספת שיש לעמוד עליה, היא תפקידה של **רחל אמנו** בפרק, בפסוקים המפורסמים על **רחל שמבכה על בניה.** בשיעורו המצורף, **הרב יעקב מדן** (https://youtu.be/FC6m9dEJFiE) מתייחס בהרחבה לנבואה על רחל אמנו שבפרק, במיקומים האפשריים של קבר רחל ובמשמעות בכיה על בניה. 

בקצרצרה נאמר שהרב מדן מציע שההתייחסות לרחל הייתה קדומה לירמיהו, ונבואת "יש שכר לפעולתך" כבר נאמרה בעבר, באירועים כמו פילגש בגבעה. בפילגש בגבעה שבט בנימין כמעט ונכחד, ורחל אמנו תבעה את שכרה: לאחר שמסרה את נפשה לעלות לארץ ישראל יחד עם יעקב ולהביא את בנימין לעולם, שילמה רחל בחייה. אם שבט בנימין ייכחד חלילה, מה שכר יש לפעולתה של רחל? עוד מציע הרב מדן שנבואה זו נאמרה גם **בחורבן שילה.** חורבן שילה היה החורבן הראשון של **שבטי רחל** בנחלתם היה משכן שילה, ועליו ביכתה רחל. הדברים מעניינים, משום שהעיסוק בחורבן שילה מתחבר לדברים שכבר ראינו בפרק ז' – בדיון בין ירמיהו לעם מזכיר ירמיהו את חורבן שילה ומזהיר שאף ירושלים יכולה להיחרב, ובפרק ג' הזכיר ירמיהו את גאולת ממלכת ישראל כנגד רשעתה של מלכות יהודה. אם כן, מציע הרב מדן שירמיהו מיישם את הנבואה הקדומה לנחמת רחל על גלות שבטי ישראל הנוכחית – שעתידים לחזור מן הגלות, וכפי שאמרו חז"ל: "ירמיה... הלך להחזיר עשרת השבטים" (מגילה יד:). ולכן מוזכרת רחל, שאפרים הוא בנה.

**ב - החידושים הרוחניים של ירמיהו**

במספר נבואות לאורך הספר, חוזרת אצל ירמיהו התבנית הבאה: "לא יאמר... כי אם" – בה אומר ירמיהו שלעתיד לבוא, בעת הגאולה, הדגשים הרוחניים ישתנו. כך למשל בפרק ג' ראינו: **"לֹא יֹאמְרוּ עוֹד אֲרוֹן בְּרִית ה'** וְלֹא יַעֲלֶה עַל לֵב ... בָּעֵת הַהִיא **יִקְרְאוּ לִירוּשָׁלִַם כִּסֵּא ה'** ... וְלֹא יֵלְכוּ עוֹד אַחֲרֵי שְׁרִרוּת לִבָּם הָרָע" (ג, טז-יז). ובפרק שלנו מובאות עוד שתי אמירות כאלה: הראשונה היא שמעתה לא יאמרו "אבות אכלו בוסר ושיני בנים תקהינה", אלא כל אחד יהיה אחראי לחטאיו שלו. והאמירה השנייה היא אמירה דרמטית על **אופי הברית בין הקב"ה לישראל: "לֹא כַבְּרִית אֲשֶׁר כָּרַתִּי אֶת אֲבוֹתָם בְּיוֹם הֶחֱזִיקִי בְיָדָם לְהוֹצִיאָם מֵאֶרֶץ מִצְרָיִם...** כִּי זֹאת הַבְּרִית אֲשֶׁר אֶכְרֹת אֶת בֵּית יִשְׂרָאֵל... **נָתַתִּי אֶת תּוֹרָתִי בְּקִרְבָּם וְעַל לִבָּם אֶכְתֲּבֶנָּה"** (לא, לא-לב).

**הרב תמיר גרנות** בשיעור המצורף (https://did.li/Xekrl) מציע להסביר שהתבנית "לא יאמר... כי אם" משקפת שינוי מהותי בתודעה האמונית, שאמורה להוות תיקון לחטאים שהובילו לחורבן. ראינו במספר מקומות בספר ירמיהו שהחטאים קשורים לתפיסה טכנית של המצוות (למשל: **המקדש** כמקום כפרה אוטומטי, **ברית המילה,** שהיא חסרת משמעות אם ישראל לא הסירו את ערלת לבבם), בשעה שהלב איננו מכוון ומתוקן. בעת הגאולה העתידה עליה מנבא ירמיהו – יהיה תיקון לנקודה זו בדיוק: התפיסה הדתית כבר לא תהיה ממוקדת בארון ה' בלבד אלא בשכינה השורה בירושלים ומחייבת את כולם, והברית שתיכרת לא תהיה ברית קולקטיבית וחיצונית בלבד, אלא ברית פנימית בה **כל אחד יחרוט את הנאמנות לה' על לוח לבו.**

 ~ Nethanel Lasry: **ירמיהו פרק ל"ב – גאולת שדה חנמאל**

בעודו כלוא בחצר המטרה, כאשר הבבלים כבר מקיפים את העיר והחורבן כבר כמעט ומתרחש, הקב"ה שולח את ירמיהו "לגאול" את השדה של בן דוד שלו. מושג הגאולה מוכר לנו מהתורה כציווי על הקרובים לקנות את הנחלה שבן המשפחה שלהם נאלץ למכור, וביצוע מפורסם של גאולה כזו מופיע במגילת רות כאשר בועז גואל גם את השדה וגם לוקח את רות לאישה. הרעיון בגאולה הוא לקיחת אחריות של הקרובים על המצוקות של בן המשפחה שלהם, והנבואה שלנו מציגה יישום של אותו רעיון.  

כשהבבלים מסביב והחורבן כבר בעיצומו, זה נראה לירמיהו הזוי ומיותר לקנות קרקע. התנ"ך מפרט ומספר לנו על דקדוקי הפרטים באמצעותם דאגו לקניין מועיל (בתורה שבע"פ חז"ל למדו פרטים רבים בהלכות שטרות וקניינים מהנבואה שלנו), וההדגשה נועדה להבהיר שהקניין הזה היה קניין מוקפד ואמיתי. למרות שזה נראה לא שייך, הגאולה האישית של השדה של חנמאל, נועדה להוות סמל גם לגאולה הכללית של עם ישראל: "עוֹד יִקָּנוּ בָתִּים וְשָׂדוֹת וּכְרָמִים בָּאָרֶץ הַזֹּאת". למרות שזה נראה לא סביר כשהחורבן ממש כבר כאן, ואף אחד מסביב לא מתעסק בנדל"ן – ירמיהו יודע שהערך של האדמה הזו יעלה כי הגאולה תגיע. 

הפרשנות המקובלת היא שהגאולה אותה הנביא מבטיח היא הגאולה העתידית מגלות בבל. שומרים את השטר "למען יעמדו ימים רבים", ומבטיחים שהגאולה שנראית רחוקה עכשיו, עוד תבוא בעתיד. **הרב יעקב מדן** מסביר אחרת. ירמיהו יודע שהגאולה תגיע בעוד שבעים שנה והוא כבר הסביר זאת פעמים רבות לאורך הספר, אז מה החידוש הגדול בנבואה שלנו שגורם לו להיות מופתע כל כך?  

הרב מדן מסביר שזו לא נבואת גאולה עתידית לעוד שבעים שנה, על מה שיקרה אחרי שבבל תיחרב, אלא על הגאולה המיידית שתגיע לאחר **שירושלים תיחרב**. ההדגשה היא "כֹּה אָמַר ה' הִנְנִי נֹתֵן אֶת **הָעִיר הַזֹּאת** בְּיַד הַכַּשְׂדִּים... וּבָאוּ הַכַּשְׂדִּים הַנִּלְחָמִים עַל **הָעִיר הַזֹּאת** וְהִצִּיתוּ אֶת **הָעִיר הַזֹּאת** בָּאֵשׁ" לעומת תיאור הגאולה: "וּנְטַעְתִּים **בָּאָרֶץ הַזֹּאת** בֶּאֱמֶת בְּכָל לִבִּי וּבְכָל נַפְשִׁי... וְנִקְנָה הַשָּׂדֶה **בָּאָרֶץ הַזֹּאת** אֲשֶׁר אַתֶּם אֹמְרִים שְׁמָמָה הִיא מֵאֵין אָדָם וּבְהֵמָה נִתְּנָה בְּיַד הַכַּשְׂדִּים: שָׂדוֹת בַּכֶּסֶף יִקְנוּ וְכָתוֹב בַּסֵּפֶר וְחָתוֹם וְהָעֵד עֵדִים **בְּאֶרֶץ בִּנְיָמִן וּבִסְבִיבֵי יְרוּשָׁלִַם וּבְעָרֵי יְהוּדָה וּבְעָרֵי הָהָר וּבְעָרֵי הַשְּׁפֵלָה וּבְעָרֵי הַנֶּגֶב** כִּי אָשִׁיב אֶת שְׁבוּתָם נְאֻם ה'". 

ירושלים תיחרב, ומלכותו של צדקיהו תיפסק, אבל ליישוב היהודי בארץ ישראל יש עוד תקווה. גדליהו בן אחיקם אמור לשלוט בארץ ולהשיב תחתיו את כל מי שברחו בזמן המלחמה. למרות שבני יהודה התעקשו למרוד במלך בבל נגד דבר ה' ולהביא על עצמם את החורבן, ה' נותן להם הזדמנות לקבל את מה שהובטח להם מראש – חיים בארץ תחת שלטון זר. אם הם ינצלו את ההזדמנות תתקיים נבואת הגאולה.

 ~ Nethanel Lasry: **ירמיהו פרק ל"ג – נצחיות בית דוד**

בספר שמואל, ה' הבטיח לדוד שושלת של מלכים שתימשך לעולמי עד. גם כאשר המלך יחטא, ה' הבטיח שהוא אולי יענש, אבל תמיד ישאר המלך: "אֲנִי אֶהְיֶה לּוֹ לְאָב וְהוּא יִהְיֶה לִּי לְבֵן אֲשֶׁר בְּהַעֲוֹתוֹ וְהֹכַחְתִּיו בְּשֵׁבֶט אֲנָשִׁים וּבְנִגְעֵי בְּנֵי אָדָם:  וְחַסְדִּי לֹא יָסוּר מִמֶּנּוּ כַּאֲשֶׁר הֲסִרֹתִי מֵעִם שָׁאוּל אֲשֶׁר הֲסִרֹתִי מִלְּפָנֶיךָ:  וְנֶאְמַן בֵּיתְךָ וּמַמְלַכְתְּךָ **עַד עוֹלָם** לְפָנֶיךָ כִּסְאֲךָ יִהְיֶה נָכוֹן **עַד עוֹלָם"**. ממלכת יהודה נמצאת רגע לפני החורבן, ונראה שההבטחה הזו לא מתקיימת. 

במשך כל התקופה, ירמיהו הזהיר את בני יהודה שנצחיות המקדש, בניין ירושלים, וכיסא דוד, תלויים בהתנהגות של העם, והם סירבו להקשיב. כאשר החורבן מתנפץ עליהם הם מזועזעים. הם כועסים על הקב"ה ומרגישים שהוא זנח את ההבטחות שלו. הפר את הברית עם בית דוד וזנח את המקדש והכהונה. כך הקב"ה מתאר את דברי העם:  "הֲלוֹא רָאִיתָ מָה הָעָם הַזֶּה דִּבְּרוּ לֵאמֹר שְׁתֵּי הַמִּשְׁפָּחוֹת אֲשֶׁר בָּחַר ה' בָּהֶם וַיִּמְאָסֵם וְאֶת עַמִּי יִנְאָצוּן מִהְיוֹת עוֹד גּוֹי לִפְנֵיהֶם".

מזמור פ"ט בתהלים מוקדש לטענה הזו. הוא פותח בהבטחות מרוממות על הברית שהקב"ה הבטיח לדוד: "כָּרַתִּי בְרִית לִבְחִירִי נִשְׁבַּעְתִּי לְדָוִד עַבְדִּי... לֹא אֲחַלֵּל בְּרִיתִי וּמוֹצָא שְׂפָתַי לֹא אֲשַׁנֶּה" (תהלים פ"ט, ד),  אך רק בשביל להאשים בכעס: "וְאַתָּה זָנַחְתָּ וַתִּמְאָס הִתְעַבַּרְתָּ עִם מְשִׁיחֶךָ... אַיֵּה חֲסָדֶיךָ הָרִאשֹׁנִים אֲ—דֹנָי נִשְׁבַּעְתָּ לְדָוִד בֶּאֱמוּנָתֶך" (מזמור פט, לט, נ). מה יש להשיב לטענות של המזמור? האם ה' באמת זנח את הברית עם בית דוד? 

זה התפקיד של הנבואה בפרק שלנו. ה' מדגיש את נצחיות הברית עם דוד ועם בני ישראל, ומבטיח שיום יבוא והקב"ה ישיב את בני ישראל וירחם עליהם: "כֹּה אָמַר ה' אִם לֹא בְרִיתִי יוֹמָם וָלָיְלָה חֻקּוֹת שָׁמַיִם וָאָרֶץ לֹא שָׂמְתִּי:  גַּם זֶרַע יַעֲקוֹב וְדָוִד עַבְדִּי אֶמְאַס מִקַּחַת מִזַּרְעוֹ מֹשְׁלִים אֶל זֶרַע אַבְרָהָם יִשְׂחָק וְיַעֲקֹב כִּי אשוב אָשִׁיב אֶת שְׁבוּתָם וְרִחַמְתִּים". צריך לקרוא מחדש את ההבטחה של הקב"ה לדוד. ה' הבטיח שזרעו של דוד ימלוך **עד עולם**. משמעות ההבטחה היא **נצחיות,** אבל לא **רציפות.** לעולם לא יחליף את דוד אף אחד, ועד סוף כל הדורות תמיד יהיה מלך מבית דוד, אבל זה לא אומר שבכל דור ודור יהיה מלך שישב על הכיסא. יהיו דורות בהן הכיסא יהיה ריק, ובדורות האלה רק נתפלל לחזרתו של מלך מבית דוד. 

ה' זוכר את הברית עם דוד: "כִּי כֹה אָמַר ה' לֹא יִכָּרֵת לְדָוִד אִישׁ יֹשֵׁב עַל כִּסֵּא בֵית יִשְׂרָאֵל", ולכן הוא מבטיח: "בַּיָּמִים הָהֵם וּבָעֵת הַהִיא אַצְמִיחַ לְדָוִד צֶמַח צְדָקָה וְעָשָׂה מִשְׁפָּט וּצְדָקָה בָּאָרֶץ". התקווה למלך צדיק מבית דוד הופיעה כבר בספר, והסברנו שהכוונה הייתה לצדקיהו בביטוי "ה' צדקנו". ירמיהו משתמש שוב בשם שלו, אבל בשביל להדגיש שהתקווה לא נעלמה, ואנחנו עדיין מחכים למלך צדיק מבית דוד שיגשים את התקוות. גם בדור שלנו אין מלך מבית דוד, ואנחנו עדיין מתפללים להתגשמות הנבואה: "בַּיָּמִים הָהֵם תִּוָּשַׁע יְהוּדָה וִירוּשָׁלִַם תִּשְׁכּוֹן לָבֶטַח וְזֶה אֲשֶׁר יִקְרָא לָהּ ה' צִדְקֵנוּ".

 ~ Nethanel Lasry: **ירמיהו פרק לד – שחרור העבדים וכיבושם מחדש**

אנחנו שומעים בפרק על מעמד מרגש של **כריתת ברית עם ה'** בה עומדים צדקיהו וכל העם ומתחייבים לקיים את מצוות התורה על **שחרור העבדים.** ואכן הפסוקים מדווחים לא רק על כריתת הברית אלא גם על **מימושה** - גם על ידי השרים וגם על ידי העם: "וַיִּשְׁמְעוּ **כָל הַשָּׂרִים וְכָל הָעָם** אֲשֶׁר בָּאוּ בַבְּרִית **לְשַׁלַּח אִישׁ אֶת עַבְדּוֹ** וְאִישׁ אֶת שִׁפְחָתוֹ **חָפְשִׁים לְבִלְתִּי עֲבָד בָּם** עוֹד" (לד, י). אלא שפסוק לאחר מכן, אנחנו שומעים שהעם **חוזר לשעבד את העבדים מחדש.**

מה פשר הברית וחילולה? מדוע כרת העם ברית לשחרור עבדים, ומדוע לאחר מכן שבו וכבשו אותם מחדש? **הרב יעקב מדן** מסביר את הדברים על פי ההתרחשות המדינית המתוארת בפרק ל"ז: הבבלים צרו על ירושלים, וברחו ממנה בעקבות עלייתו של מלך מצרים למלחמה: "וְחֵיל פַּרְעֹה יָצָא מִמִּצְרָיִם **וַיִּשְׁמְעוּ הַכַּשְׂדִּים הַצָּרִים עַל יְרוּשָׁלִַם אֶת שִׁמְעָם וַיֵּעָלוּ מֵעַל יְרוּשָׁלִָם** (לז, ה). ובשלב הבא, מנבא ירמיהו על חזרתו של מלך בבל לצור על ירושלים: "הִנֵּה חֵיל פַּרְעֹה הַיֹּצֵא לָכֶם לְעֶזְרָה **שָׁב לְאַרְצוֹ מִצְרָיִם: וְשָׁבוּ הַכַּשְׂדִּים וְנִלְחֲמוּ עַל הָעִיר הַזֹּאת** וּלְכָדֻהָ וּשְׂרָפֻהָ בָאֵשׁ" (לז, ז-ח).

תחילת הסיפור שלנו בירושלים הנצורה תחת צבא בבל. בעת מצור, עבד הוא לא נכס אלא נטל: משק הבית מצוי במצוקת מזון אמיתית, ועבד הוא פה נוסף שיש להאכיל. משתלם לבעלי העבדים "לשחרר" אותם לנפשם בעת המצור, ולהיפרד מטרדת הדאגה להם. את המצב הזה, אם כבר הם משחררים את עבדיהם, ניצלו אנשי ירושלים כדי לייצר "ברית" פומבית בה הם כביכול משחררים את עבדיהם מתוך נאמנות לברית עם ה'. 

למרות הנסיבות והמוטיבציה לברית זו, ירמיהו משבח את הברית – בה סוף כל סוף מקוימת מצוות ה' ונאמרת הצהרה על כריתת ברית: "וַתָּשֻׁבוּ אַתֶּם הַיּוֹם **וַתַּעֲשׂוּ אֶת הַיָּשָׁר בְּעֵינַי"** (לד, טו). ובעקבות עשיית הישר בעיני ה', ה' מעלה את מלך מצרים וגורם לצבא בבל לעלות מעל ירושלים – המצור סר מן העיר עקב קיום צו ה'. בדיחה מפורסמת מספרת על אדם שחיפש חניה והבטיח לה' שאם יזמן לו חניה הוא יתרום סכום מכובד לצדקה. מיד כשהוא מסיים להבטיח, יוצא רכב ממקומו והבחור פונה לה': "אממ לא משנה, הסתדרתי כבר". כך גם אנשי ירושלים: לאחר שהמצור סר והסכנה חלפה, הם מרגישים בנוח לכבוש את עבדיהם מחדש. וזאת בדומה **לפרעה** בשעבוד מצרים – בכל מכה הבטיח פרעה למשה שישחרר את העם, אבל לאחר שהמכה סרה – הוא שב לסורו. ולאור הקבלה זו לפרעה מעניין לקרוא שוב את תוכחת ירמיהו לעם על כיבוש העבדים, תוכחה שבמסגרתה הוא מזכיר את יציאת מצרים ושחרור בני ישראל מהעבדות לפרעה, ואת מצוות שחרור עבדים והקשר שלה לשעבוד מצרים.

לאחר שהעם חוזר לכבוש את עבדיו, התגובה של ירמיהו מתבקשת: ירמיהו אומר לעם שהבבלים שסרו מירושלים, ישובו לצור עליה ויחריבו את העיר. כאן מסתיים פרקנו: "הִנְנִי מְצַוֶּה נְאֻם ה' **וַהֲשִׁבֹתִים אֶל הָעִיר הַזֹּאת** וְנִלְחֲמוּ עָלֶיהָ וּלְכָדוּהָ וּשְׂרָפֻהָ בָאֵשׁ" (לד, כב). וכך גם בפרק ל"ז.

 ~ Nethanel Lasry: **ירמיהו פרק לה – הנבואה אל בית הרכבים**

ה' מצווה את ירמיהו ללכת אל משפחה בשם "בית הרכבים" ולתת להם **לשתות יין.** הפסוק מתאר באופן ציורי את היין המזוג לפניהם: "וָאֶתֵּן לִפְנֵי בְּנֵי בֵית הָרֵכָבִים **גְּבִעִים מְלֵאִים יַיִן** וְכֹסוֹת" (לה, ה) – והדבר מגביר את הפתעתנו ואת הפתעת ירמיהו על סירובם לשתות את היין. בני הרכבים מנמקים את סירובם בציווי עתיק של אבי המשפחה, יהונדב בן רכב – שלא ישתו יין, ושלא יגורו במבני קבע אלא באוהלים. 

נאמנותם המרשימה של בני הרכבים לצו אביהם משמשת בפרק כתוכחה לאנשי יהודה: **"כִּי הֵקִימוּ בְּנֵי יְהוֹנָדָב בֶּן רֵכָב** אֶת מִצְוַת אֲבִיהֶם אֲשֶׁר צִוָּם **וְהָעָם הַזֶּה לֹא שָׁמְעוּ** אֵלָי" (לה, טז), והתוכחה היא כמובן, על דרך הניגוד – אם בני רכב שומרים היטב על מצוות אביהם, מדוע בני יהודה שמותרים חזור והשכם על ידי הנביאים אינם שומרים את הצו שהם קיבלו?

הדברים שאמרנו עד כאן, הם הקשר הפשוט שבין המשל ובין הנמשל, כפי שאומר ירמיהו. אבל דומה שבלימוד הפרק יש לשאול – האם טמון כאן יותר מזה? האם יש קשר בין הציווי שנצטוו בני יהונדב בן רכב לבין חטאיהם של ישראל, מעבר לנושא הכללי של שמירת ציווי עתיק?

**ד"ר ראובן גפני** במאמרו המצורף עומד על כך שחטאי העבודה הזרה של יושבי הארץ היו **קשורים באופן מובהק** להיותם **חקלאים** ועובדי אדמה. אדם שחייו תלויים במזג האוויר, נוטה בסופו של דבר לעבוד להם ולהאלילם. ואכן הבעל, שעבודתו הייתה נפוצה בישראל, נתפס כאל הגשם. יהונדב בן רכב (שנלחם בעצמו נגד עבודת הבעל; מל"ב פרק י) מצווה על בני ביתו **לדור באוהלים** - שלא יהיו חקלאים אלא **רועי צאן,** וכך סיכוי רב יותר שלא יטו אחר עבודה זרה. כך מסביר גפני את הפסוקים בתחילת הספר, "לכתך אחרי במדבר" – דווקא במדבר, כנוודים, לבני ישראל קל יותר להישאר נאמנים לקב"ה. גם האיסור על שתיית היין נועד למנוע הוללות והליכה אחר עבודה זרה. וכפי שאומר **הנביא הושע,** דווקא לאחר תקופת צינון במדבר וחזרה לעבודת ה', אפשר לחזור ולטעת כרמים: "לָכֵן הִנֵּה אָנֹכִי מְפַתֶּיהָ וְהֹלַכְתִּיהָ הַמִּדְבָּר... וְנָתַתִּי לָהּ אֶת כְּרָמֶיהָ מִשָּׁם" (הושע ב, טז). הציווי של יהונדב בן רכב, אם כן, נועד למנוע את חטאי בניו וממילא הם לא יגלו ויזכו להאריך ימים בארץ ישראל: **"לְמַעַן תִּחְיוּ יָמִים רַבִּים עַל פְּנֵי הָאֲדָמָה** אֲשֶׁר אַתֶּם גָּרִים שָׁם" (לה, ז).

אם כן, אנשי יהודה ויושבי ירושלים יכולים ללמוד מבני הרכבים פעמיים: קודם כל, את עצם הנאמנות לדברי אביהם. וברמה עמוקה יותר, אנשי יהודה יכולים ללמוד מן הרכבים נקודות מפתח שיעזרו להם להישאר נאמנים לה', ולא לנטות אחר עבודה זרה.

‎ ~ Nethanel Lasry: בני הרכבים ובני עלי - ראובן גפני.pdf • ‎8 pages ‎<attached: 00001298-בני הרכבים ובני עלי - ראובן גפני.pdf>

 ~ Nethanel Lasry: **ירמיהו פרק ל"ו – כתיבת ספר הנבואות**

כבר הזכרנו שהשנה הרביעית למלך יהויקים הייתה שנת מפנה: עליית המלך נבוכדנאצר ונצחונו בקרב כרכמיש קבעו את המסלול של בבל כמעצמה האזורית המובילה. בשנה הזו הקב"ה מצווה על ירמיהו **לכתוב את הנבואות** שלו, ולהקריא אותם כנגד כל ישראל בנסיון לזעזע אותם מספיק כדי שיקשיבו ויחזרו בתשובה. 

הקראת הנבואות אמורה לזעזע את בני ישראל ולגרום להם לחזור בתשובה, לא סתם מתוך הקראת נבואות פורענות מפחידות, אלא גם בעיתוי שמדגיש את גדלותו של ירמיהו כנביא. מאז שירמיהו התחיל להתנבא בימי יאשיהו, ועד היום, במשך עשרים ושלוש שנים שירמיהו מזהיר מפני "הגוי מצפון", ובני ישראל מסרבים להקשיב ופונים לנביאי השקר. כעת, כשכולם מבינים כבר שהסכנה הבבלית היא מוחשית, אולי יסכימו לשמוע את העצה של מי שכבר הזהיר אותם הרבה לפני כולם. 

למרות שירמיהו מכתיב לברוך בן נריה את הנבואה מיד, הוא ממתין עם הקראתה עד "יום צום" בו יתכנסו כל יהודה לבית ה'. הכרוניקות הבבליות חושפות בפנינו מדוע הוכרז אותו יום צום בשנה החמישית ליהויקים בחודש התשיעי – בכרוניקות של מלכי בבל מסופר איך מלך בבל יצא למסע צבאי באיזור ישראל, שיעבד ולקח מס מכל מלכי החתים, וכבש, השמיד ובזז את העיר אשקלון בחודש כסלו (החודש התשיעי) של אותה שנה. ככל הנראה ממלכת יהודה ראתה בכיבוש הזה אות לכך שהבבלים מאיימים על הממלכה והחליטו לקבוע יום צום וזעקה. היום הזה הוא התזמון המדויק להזכיר את כל הנבואות של ירמיהו ולהציע את מסלול הפעולה הנכון – חזרה בתשובה. 

הקראת הנבואה עושה רושם על השרים ששמעו אותה, והם מעוניינים שתשפיע גם על המלך. אך המלך עקשן, ובמקום להיבהל מנסה לצאת כנגד הנבואה ולשרוף אותה. לא ברור אם יהויקים סבור ששריפת הנבואות פוגעת גם בתוקף הקיום שלהן, או שמדובר במעשה סמלי שמדגיש את הזלזול שלו – כך או כך הוא לא מפנים את המסר וממשיך בעיקשות להביא על יהודה את חורבנה. ספר הנבואות שירמיהו מכתיב מחדש לברוך בן נריה יהיה גדול יותר ומפורט יותר, ולימים יהפוך להיות ספר ירמיהו שאנחנו מכירים. **הרב יואל בן נון** מסביר שהנבואות מפרקים ב' עד י"א, שמתקופת יאשיהו, הם ככל הנראה הנבואות שהיו בספר הנבואה המקורי (כאשר בפרק ד' האיום על הגוי מצפון, ומסתבר שזוהי הדלת הרביעית, שכאשר יהויקים הגיע אליה החל בשריפת הנבואה), והמשך הספר הוא ההרחבות שבני יהודה "זכו להן".

 ~ Nethanel Lasry: **ירמיהו פרק ל"ז –ירמיהו וצדקיהו**

הנבואה מדלגת הרבה שנים קדימה: מימי יהויקים ותחילת האיום הבבלי, עד סוף ימי צדקיהו כשהבבלים כבר מקיפים את העיר. בפסוקים מתומצתים הנבואה מזכירה שלושה אירועים חשובים שהתרחשו בזמן שחלף: 1. יהויכין הומלך תחת יהויקים. 2. צדקיהו הומלך תחת יהויכין בידי נבוכדנאצר, ובכך נרמז שיהויכין גלה. 3. צדקיהו מרד במלך בבל. 

הפרק מציג את דמותו של צדקיהו המלך, ואת היחסים שלו עם ירמיהו. גם המלך צדקיהו, כמו קודמיו לא שמע לדברי הנביא, אך באופן מפתיע, העובדה שהוא עצמו לא שומע לדברי ירמיהו, לא מונעת ממנו לשלוח ולבקש מירמיהו להתפלל בעד העם. בתזמון מושלם, ועוד לפני שירמיהו מתחיל להתפלל – המצרים עולים למלחמה נגד בבל. בני יהודה ביקשו ממצרים לעזור, והנה האיום הבבלי יוסר. ירמיהו מדגיש שזו קריאה לא נכונה של המציאות. המצרים לא ישארו באיזור, המצור יחזור, והעיר תיחרב. בפרק ל"ד הסברנו שבני ירושלים ניצלו את ההפוגה במצור כדי לכבוש מחדש את העבדים ובכך גזרו על עצמם את הדין. 

לירמיהו היו שני סוגי נבואות. הנבואות הראשונות הן נבואות דתיות וחברתיות – קריאה לתקן את החטאים, לזנוח את העבודה זרה וליצור חברה שיש בה שוויון וצדק. אך החל מ"נקודת האל חזור" בשנה הרביעית למלך יהויקים, ירמיהו מוסיף גם נבואות "פוליטיות". ירמיהו קורא למלך יהודה ולעם להיכנע למלך בבל ולקבל את הדין של ה'. נבואה כזו היא דרך מצוינת לקנות לעצמך אויבים, ואכן ירמיהו סופג רדיפות קשות. השרים חושדים בו שהוא בוגד וגם בפרק שלנו חושדים שהוא מעוניין ללכת אל הבבלים ושמים את ירמיהו בכלא. 

במהלך שהותו בכלא התנ"ך מציג לנו עד כמה ירמיהו אנושי. למרות שהוא נביא גדול שלא מהסס להטיח במלך צדקיהו "בְּיַד מֶלֶךְ בָּבֶל תִּנָּתֵן", הוא עדיין מפחד וירא מהתנאים והתעללויות ב"בית יונתן הסופר" שכנראה היה כלא עם תנאים רעים במיוחד. הוא מציג גם נימוק הגיוני שמוכיח את אמיתת נבואותיו: "וְאַיֵּה נְבִיאֵיכֶם אֲשֶׁר נִבְּאוּ לָכֶם לֵאמֹר לֹא יָבֹא מֶלֶךְ בָּבֶל עֲלֵיכֶם וְעַל הָאָרֶץ הַזֹּאת", וגם מתחנן "וְעַתָּה שְׁמַע נָא אֲדֹנִי הַמֶּלֶךְ תִּפָּל נָא תְחִנָּתִי לְפָנֶיךָ וְאַל תְּשִׁבֵנִי בֵּית יְהוֹנָתָן הַסֹּפֵר וְלֹא אָמוּת שָׁם".

דמותו של צדקיהו מצטיירת בפרק כמלך חלש. למרות שמעוניין לשמוע את דבריו של ירמיהו, הוא צריך לדבר איתו בסתר: "וַיִּשְׁלַח הַמֶּלֶךְ צִדְקִיָּהוּ וַיִּקָּחֵהוּ וַיִּשְׁאָלֵהוּ הַמֶּלֶךְ בְּבֵיתוֹ בַּסֵּתֶר", ולמרות שמאמין באמיתת נבואותיו בכל זאת נותן לו להיות בכלא במצוות השרים. גם בהמשך הספר נראה את הלחץ שהשרים מפעילים עליו שמונע ממנו לקבל החלטות בעצמו. מבחינה ריאלית זה הגיוני: צדקיהו הוצנח לכיסא במקומו של יהויכין, ככל הנראה לא התחנך למלכות ומסתבר שבעמדות הכוח עוד היו מספר אנשים מתקופתו של יהויכין, ובקרב חלקים נכבדים בעם עוד ייחלו לחזרתו של המלך האמיתי הגולה – יהויכין. כמלך חלש הוא התקשה לנווט את הממלכה, וגם בתוך החצר שלו התקשה לעשות כל מה שרוצה. במקום להיכנע לפני ה' ולהיכנע לבבל הוא נכנע לשרים שלו והמחיר יהיה חורבן לאומי ומפלה אישית.

 ~ Nethanel Lasry: **ירמיהו פרקים לח-לט – ירמיהו וצדקיהו: רגע האמת**

פרק ל"ח נפתח בדרישתם של **השרים** מצדקיהו להרוג את ירמיהו, בעוון נבואותיו על המפלה הצפויה בידי בבל. תשובתו של צדקיהו מראה עד כמה הוא איננו מוביל את הממלכה: השרים הם בעלי הכוח, ועל פיהם ישק דבר: "וַיֹּאמֶר הַמֶּלֶךְ צִדְקִיָּהוּ **הִנֵּה הוּא בְּיֶדְכֶם כִּי אֵין הַמֶּלֶךְ יוּכַל אֶתְכֶם דָּבָר"** (לח, ה).

ירמיהו מושלך אל הבור ואנחנו שומעים את אחד התיאורים המזעזעים שבספר על מה שמעוללים לירמיהו: "וּבַבּוֹר אֵין מַיִם כִּי אִם טִיט **וַיִּטְבַּע יִרְמְיָהוּ בַּטִּיט"** (לח, ו). סריס צדיק אחד, "עבד מלך", דורש מצדקיהו שיאפשר לו להציל את ירמיהו ולהוציאו מן הבור – וכך הוא עושה. שימו לב שגם כאן צדקיהו פסיבי, ועבדיו הם היוזמים.

הפרק ממשיך בפגישה מרתקת ודרמטית בין ירמיהו לצדקיהו, תחת מעטה חשאיות כבד. צדקיהו שואל את ירמיהו מה דבר ה', וירמיהו בתחילה מסרב לומר לו, מחשש כפול: 1. ירמיהו חושש שצדקיהו יפגע בו על נבואתו, כמו בפעם שעברה. 2. ירמיהו אומר לצדקיהו – אתה גם ככה לא תשמע לעצתי.

ביחס לחשש הראשון שמעלה ירמיהו, צדקיהו מבטיח שלא יפגע לרעה בירמיהו. נראה מהדברים שצדקיהו עצמו מעוניין לשמוע את דבר ה', והמעוניינים לפגוע בירמיהו הם השרים. מעטה החשאיות הכבד הוא למעשה בגלל **החשש של צדקיהו מפני השרים.** שימו לב לדברים שאומר צדקיהו לירמיהו בסוף פגישתם: "וַיֹּאמֶר צִדְקִיָּהוּ אֶל יִרְמְיָהוּ אִישׁ אַל יֵדַע בַּדְּבָרִים הָאֵלֶּה וְלֹא תָמוּת" (לח, כד) – החושש הגדול מן הפגישה בן ירמיהו לצדקיהו הוא צדקיהו. צדקיהו מפחד מן השרים ומתחנן בפני ירמיהו שלא יספר להם על תוכן הפגישה, אלא יספר להם שהפגישה הייתה על מאסרו של ירמיהו, וכך עושה ירמיהו. השרים מיד מגיעים לתחקר את ירמיהו: "וַיָּבֹאוּ כָל הַשָּׂרִים אֶל יִרְמְיָהוּ וַיִּשְׁאֲלוּ אֹתוֹ וַיַּגֵּד לָהֶם כְּכָל הַדְּבָרִים הָאֵלֶּה אֲשֶׁר צִוָּה הַמֶּלֶךְ וַיַּחֲרִשׁוּ מִמֶּנּוּ כִּי לֹא נִשְׁמַע הַדָּבָר" (לח, כז).

החשש השני של ירמיהו – שצדקיהו לא יקשיב לדבר ה', ממשיך ללוות אותנו. בדו-שיח ביניהם, ירמיהו מתחנן בפני צדקיהו שישמע בקול ה' ויכנע למלך בבל – וכך יציל את עצמו ואת ירושלים. פרק ל"ט נפתח בפסוק "וְהָיָה כַּאֲשֶׁר נִלְכְּדָה יְרוּשָׁלִָם" (לח, כח) והנה מגיע הסיפור ואנחנו מחכים במתח לראות – האם צדקיהו יקשיב לדבר ה'? אנחנו פוגשים כאן פסוק שכבר ראינו בספר מלכים: "וַיְהִי כַּאֲשֶׁר רָאָם צִדְקִיָּהוּ מֶלֶךְ יְהוּדָה וְכֹל אַנְשֵׁי הַמִּלְחָמָה **וַיִּבְרְחוּ וַיֵּצְאוּ לַיְלָה מִן הָעִיר"** (לט, ד) – אבל בהקשר של ספר ירמיהו, כאשר אנחנו יודעים מה ירמיהו ציווה על צדקיהו לעשות – בשלב הזה אנחנו רואים שצדקיהו לא מצא כוחות למלא אחר צו ה', וכנראה נכנע לשרים, שהיו חזקים ממנו.

בסיפור חורבן ירושלים שבפרק ל"ט מעניין מאוד לראות את ההתייחסות המפורשת של **נבוכדנאצר לירמיהו:** "וַיְצַו נְבוּכַדְרֶאצַּר מֶלֶךְ בָּבֶל עַל יִרְמְיָהוּ בְּיַד נְבוּזַרְאֲדָן רַב טַבָּחִים לֵאמֹר: קָחֶנּוּ וְעֵינֶיךָ שִׂים עָלָיו וְאַל תַּעַשׂ לוֹ מְאוּמָה רָּע כִּי אם כַּאֲשֶׁר יְדַבֵּר אֵלֶיךָ כֵּן עֲשֵׂה עִמּוֹ" (לט, יא-יב). מצד אחד, ההתרחשות הזו מעצימה את האבסורד הכואב: שרי יהודה הם שכלאו את נביא ה' בחצר המטרה, ודווקא מלך בבל הוא שמשחרר אותו ודורש את טובתו. ומצד שני, יש כאן היגיון פשוט: ירמיהו היה נביא דורש טובתה של בבל, וכנראה זו הסיבה שנבוכדנאצר דרש את טובתו. אולי, במובן מסוים, זו בדיוק הייתה טענתם של אנשי ירושלים כלפי ירמיהו: אתה חבר של האויב, כפי שמשתקף בסופו של דבר בפרקנו.

כמה נקודות מעניינות נוספות שאפשר להרחיב בהן בפרק ל"ח:
1.	**הקבלה ליוסף:** סיפור ירמיהו בבור מקביל בכמה היבטים וביטויים לסיפור מכירת יוסף. מוזמנים לערוך את ההשוואה בעצמכם בפסוקים ולחשוב: מהי המשמעות של הקבלה זו? מצורף שיעורה של **ד"ר אביגיל ראק** ז"ל בעניין: https://did.li/jxM5q.
2.	**תהילים ס"ט:** מעניין לקרוא את מזמור ס"ט בתהילים לאור פרק ל"ח בירמיהו. שימו לב במיוחד לפסוק ט"ו שם: **"הַצִּילֵנִי מִטִּיט וְאַל אֶטְבָּעָה** אִנָּצְלָה מִשֹּׂנְאַי וּמִמַּעֲמַקֵּי מָיִם", והקבלות נוספות.
3.	**ריאליה בפרק:** בעיר דוד נמצאה טביעת חותם של **יוכל בן שלמיהו,** משרי המלך שמוזכרים בפרק: https://youtu.be/ZehLaYXSc4k.
</div>
